<?xml version="1.0" encoding="UTF-8"?>
<xml><!-- tei-like text fragment file.  created 20150720.  page numbers need checking and some blank pages will need to be added --><!-- Needs verification and collation. -->
   <div>
         <head/>
      <p>王莽字巨君，孝元皇后之弟子也。元后父及兄弟皆以元、成世封侯，居位輔政，家凡九侯、五大司馬，語在元后傳。
      <note>[一]師古曰：「外戚傳言十侯，此云九侯，以鳳本嗣禁為侯。」</note>
唯莽父曼蚤死，不侯。
      <note>[二]師古曰：「蚤，古早字。」</note>
莽羣兄弟皆將軍五侯子，乘時侈靡，
      <note>[三]師古曰：「乘，因也，因貴戚之時。」</note>
以輿馬聲色佚游相高，
      <note>[四]師古曰：「佚字與逸同。」</note>
莽獨孤貧，因折節為恭儉。受禮經，師事沛郡陳參，勤身博學，被服如儒生。
      <note>[五]師古曰：「被音皮義反。」</note>
事母及寡嫂，養孤兄子，行甚敕備。
      <note>[六]師古曰：「敕，整也。」</note>
又外交英俊，內事諸父，曲有禮意。陽朔中，世父大將軍鳳病，
      <note>[七]師古曰：「謂伯父也，以居長嫡而繼統也。」</note>
莽侍疾，親嘗藥，亂首垢面，不解衣帶連月。鳳且死，以託太后及帝，拜為黃門郎，遷射聲校尉。</p>
   </div>
   <pb n="4040"/>
   <div>
      <p>久之，叔父成都侯商上書，願分戶邑以封莽，及長樂少府戴崇、侍中金涉、胡騎校尉箕閎、上谷都尉陽並、中郎陳湯，皆當世名士，咸為莽言，上由是賢莽。永始元年，封莽為新都侯，國南陽新野之都鄉，千五百戶。遷騎都尉光祿大夫侍中，宿衞謹敕，爵位益尊，節操愈謙。散輿馬衣裘，振施賓客，
      <note>[一]師古曰：「振，舉也。」</note>
家無所餘。收贍名士，交結將相卿大夫甚衆。故在位更推薦之，
      <note>[二]師古曰：「更音工衡反。」</note>
游者為之談說，虛譽隆洽，傾其諸父矣。敢為激發之行，處之不慙恧。
      <note>[三]師古曰：「激，急動也。恧，愧也。激音工歷反。恧音女六反。」</note>
      </p>
   </div>
   <div>
      <p>莽兄永為諸曹，蚤死，有子光，莽使學博士門下。莽休沐出，振車騎，
      <note>[一]師古曰：「振，整也。一曰，振，張起也。」</note>
奉羊酒，勞遺其師，恩施下竟同學。
      <note>[二]師古曰：「竟，周徧也。」</note>
諸生縱觀，長老嘆息。光年小於莽子宇，莽使同日內婦，賓客滿堂。須臾，一人言太夫人苦某痛，當飲某藥，比客罷者數起焉。
      <note>[三]師古曰：「比音必寐反。數音所角反。」</note>（為）〔嘗〕私買侍婢，
      <note>（為）〔嘗〕私買侍婢，　景祐、汲古、殿、局本都作「嘗」，此誤。</note>
昆弟或頗聞知，莽因曰：「後將軍朱子元無子，
      <note>[四]師古曰：「謂朱博。」</note>
莽聞此兒種宜子，
      <note>[五]師古曰：「此兒謂所買婢也。」</note>
為買之。」即日以婢奉子
</p>
   </div>
   <pb n="4041"/>
   <div>
      <p>
元。其匿情求名如此。</p>
   </div>
   <div>
      <p>是時，太后姊子淳于長以材能為九卿，先進在莽右。
      <note>[一]師古曰：「名位居其右。右，前也。」</note>
莽陰求其罪過，因大司馬曲陽侯根白之，長伏誅，莽以獲忠直，語在長傳。根因乞骸骨，薦莽自代，上遂擢為大司馬。是歲，綏和元年也，年三十八矣。莽既拔出同列，繼四父而輔政，
      <note>[二]師古曰：「鳳、商、音、根四人皆為大司馬，而莽之諸父也。」</note>
欲令名譽過前人，遂克己不倦，聘諸賢良以為掾史，賞賜邑錢悉以享士，愈為儉約。母病，公卿列侯遣夫人問疾，莽妻迎之，衣不曳地，布蔽膝。見之者以為僮使，問知其夫人，皆驚。</p>
   </div>
   <div>
      <p>輔政歲餘，成帝崩，哀帝即位，尊皇太后為太皇太后。太后詔莽就第，避帝外家。莽上疏乞骸骨，哀帝遣尚書令詔莽曰：「先帝委政於君而棄羣臣，朕得奉宗廟，誠嘉與君同心合
</p>
   </div>
   <pb n="4042"/>
   <div>
      <p>
意。今君移病求退，
      <note>[一]師古曰：「移書言病也。一曰，以病而移居也。」</note>
以著朕之不能奉順先帝之意，
      <note>[二]師古曰：「著，明也。」</note>
朕甚悲傷焉。已詔尚書待君奏事。」又遣丞相孔光、大司空何武、左將軍師丹、衞尉傅喜白太后曰：「皇帝聞太后詔，甚悲。大司馬即不起，皇帝即不敢聽政。」太后復令莽視事。</p>
   </div>
   <div>
      <p>時哀帝祖母定陶傅太后、母丁姬在，高昌侯董宏上書言：「春秋之義，母以子貴，丁姬宜上尊號。」莽與師丹共劾宏誤朝不道，語在丹傳。後日，未央宮置酒，內者令為傅太后張幄，坐於太皇太后坐旁。
      <note>[一]師古曰：「坐，並音材臥反。」</note>
莽案行，責內者令曰：「定陶太后藩妾，何以得與至尊並！」徹去，更設坐。傅太后聞之，大怒，不肯會，重怨恚莽。
      <note>[二]師古曰：「會謂至置酒所也。重音直用反。」</note>
莽復乞骸骨，哀帝賜莽黃金五百斤，安車駟馬，罷就第。公卿大夫多稱之者，上乃加恩寵，置使家，中黃門
      <note>[三]蘇林曰：「使黃門在其家中為使令。」</note>
十日一賜餐。
      <note>上乃加恩寵，置使家，中黃門[三]十日一賜餐。　沈欽韓說「中黃門」當屬下讀，蘇林說非。</note>
下詔曰：「新都侯莽憂勞國家，執義堅固，朕庶幾與為治。太皇太后詔莽就第，朕甚閔焉。其以黃郵聚戶三百五十益封莽，
      <note>[四]服虔曰：「黃郵在南陽棘陽縣。」</note>
位特進，給事中，朝朔望見禮如三公，
      <note>[五]師古曰：「見天子之禮也。見音胡電反。」</note>
車駕乘綠車從。」
      <note>[六]師古曰：「綠車，皇孫之車，天子出行，令莽乘之以從，所以寵也。」</note>
後二歲，傅太后、丁姬皆稱尊號，丞相朱博奏：「莽前不廣尊尊之義，抑貶尊號，虧損孝道，當伏顯戮，幸蒙赦令，不宜有爵土，請免為庶人。」上曰：「以莽與太皇太后有屬，勿免，遣就國。」</p>
   </div>
   <pb n="4043"/>
   <div>
      <p>莽杜門自守，其中子獲殺奴，
      <note>[一]師古曰：「獲者，莽子之名也。今書本有作護字者，流俗所改耳。」</note>
莽切責獲，令自殺。在國三歲，吏上書冤訟莽者以百數。
      <note>[二]師古曰：「言其合管朝政，不當就國也。」</note>
元壽元年，日食，賢良周護、宋崇等對策深頌莽功德，上於是徵莽。</p>
   </div>
   <div>
      <p>始莽就國，南陽太守以莽貴重，選門下掾宛孔休守新都相。
      <note>[一]師古曰：「姓孔名休，宛縣人。」</note>
休謁見莽，莽盡禮自納，休亦聞其名，與相答。後莽疾，休候之，莽緣恩意，進其玉具寶劍，欲以為好。
      <note>[二]師古曰：「結歡好也，音呼到反。」</note>
休不肯受，莽因曰：「誠見君面有瘢，
      <note>[三]師古曰：「瘢，創痕也。痕音下恩反。」</note>
美玉可以滅瘢，欲獻其瑑耳。」即解其瑑，
      <note>[四]服虔曰：「瑑音衞。」蘇林曰：「劍鼻也。」師古曰：「瑑字本作，從王彘聲，後轉寫者訛也。瑑自雕瑑字耳，音（彖）〔篆〕也。」
            
         
         瑑自雕瑑字耳，音（彖）〔篆〕也。　景祐本作「篆」。王先謙說作「篆」是。
      </note>
休復辭讓。莽曰：「君嫌其賈邪？」
      <note>[五]師古曰：「賈讀曰價，言其所有價直也。」</note>
遂椎碎之，
      <note>[六]師古曰：「椎音直追反，其字從木。」</note>
自裹以進休，休乃受。及莽徵去，欲見休，休稱疾不見。</p>
   </div>
   <pb n="4044"/>
   <div>
      <p>莽還京師歲餘，哀帝崩，無子，而傅太后、丁太后皆先薨，太皇太后即日駕之未央宮收取璽綬，遣使者馳召莽。詔尚書，諸發兵符節，百官奏事，中黃門、期門兵皆屬莽。莽白：「大司馬高安侯董賢年少，不合衆心，收印綬。」賢即日自殺。太后詔公卿舉可大司馬者，大司徒孔光，大司空彭宣舉莽，前將軍何武、後將軍公孫祿互相舉。太后拜莽為大司馬，與議立嗣。安陽侯王舜莽之從弟，其人修飭，
      <note>[一]師古曰：「飭讀與敕同。敕，整也。」</note>
太后所信愛也，莽白以舜為車騎將軍，使迎中山王奉成帝後，是為孝平皇帝。帝年九歲，太后臨朝稱制，委政於莽。莽白趙氏前害皇子，傅氏驕僭，遂廢孝成趙皇后、孝哀傅皇后，皆令自殺，語在外戚傳。</p>
   </div>
   <div>
      <p>莽以大司徒孔光名儒，相三主，太后所敬，天下信之，於是盛尊事光，引光女壻甄邯為侍中奉車都尉。諸哀帝外戚及大臣居位素所不說者，
      <note>[一]師古曰：「說讀曰悅。」</note>
莽皆傅致其罪，
      <note>[二]師古曰：「傅讀曰附。附益而引致之令入罪。」</note>為請奏，令邯持
</p>
   </div>
   <pb n="4045"/>
   <div>
      <p>
與光。光素畏慎，不敢不上之，莽白太后，輒可其奏。於是前將軍何武、後將軍公孫祿坐互相舉免，丁、傅及董賢親屬皆免官爵，徙遠方。紅陽侯立太后親弟，雖不居位，莽以諸父內敬憚之，畏立從容言太后，令己不得肆意，
      <note>[三]師古曰：「肆，放也。」</note>
乃復令光奏立舊惡：「前知定陵侯淳于長犯大逆罪，多受其賂，為言誤朝；
      <note>[四]師古曰：「妄稱譽之，誤惑朝廷也。」</note>
後白以官婢楊寄私子為皇子，衆言曰呂氏、少帝復出，紛紛為天下所疑，難以示來世，成襁褓之功。請遣立就國。」太后不聽。莽曰：「今漢家衰，比世無嗣，
      <note>[五]師古曰：「比，頻也。」</note>
太后獨代幼主統政，誠可畏懼，力用公正先天下，尚恐不從，
      <note>[六]師古曰：「力，勉力。」</note>
今以私恩逆大臣議如此，羣下傾邪，亂從此起！宜可且遣就國，安後復徵召之。」
      <note>[七]師古曰：「安猶徐也。」</note>
太后不得已，遣立就國。莽之所以脅持上下，皆此類也。</p>
   </div>
   <div>
      <p>於是附順者拔擢，忤恨者誅滅。王舜、王邑為腹心，甄豐、甄邯主擊斷，平晏領機事，劉
</p>
   </div>
   <pb n="4046"/>
   <div>
      <p>
歆典文章，孫建為爪牙。豐子尋、歆子棻、
      <note>[一]師古曰：「棻或作棻字，音扶云反。」</note>
涿郡崔發、南陽陳崇皆以材能幸於莽。莽色厲而言方，
      <note>[二]師古曰：「外示凜厲之色，而假為方直之言。」</note>
欲有所為，微見風采，
      <note>[三]師古曰：「見音胡電反。」</note>
黨與承其指意而顯奏之，莽稽首涕泣，固推讓焉，上以惑太后，下用示信於衆庶。</p>
   </div>
   <div>
      <p>始，風益州令塞外蠻夷獻白雉，
      <note>[一]師古曰：「風讀曰諷。下皆類此。」</note>
元始元年正月，莽白太后下詔，以白雉薦宗廟。羣臣因奏言太后「委任大司馬莽定策安宗廟。故大司馬霍光有安宗廟之功，益封三萬戶，疇其爵邑，比蕭相國。莽宜如光故事。」太后問公卿曰：「誠以大司馬有大功當著之邪？
      <note>[二]師古曰：「著，明也。」</note>
將以骨肉故欲異之也？」於是羣臣乃盛陳「莽功德致周成白雉之瑞，千載同符。聖王之法，臣有大功則生有美號，故周公及身在而託號於周。莽有定國安漢家之大功，宜賜號曰安漢公，益戶，疇爵邑，上應古制，下準行事，以順天心。」太后詔尚書具其事。</p>
   </div>
   <div>
      <p>莽上書言：「臣與孔光、王舜、甄豐、甄邯共定策，今願獨條光等功賞，寑置臣莽，勿隨輩
</p>
   </div>
   <pb n="4047"/>
   <div>
      <p>
列。」甄邯白太后下詔曰：「『無偏無黨，王道蕩蕩。』
      <note>[一]師古曰：「尚書洪範之言也。蕩蕩，廣平之貌也。故引之。」</note>
屬有親者，義不得阿。君有安宗廟之功，不可以骨肉故蔽隱不揚。君其勿辭。」莽復上書讓。太后詔謁者引莽待殿東箱，莽稱疾不肯入。太后使尚書令恂詔之曰：「君以選故而辭以疾，
      <note>[二]師古曰：「選，善也。國家欲褒其善，加號疇邑，乃以疾辭。」</note>
君任重，不可闕，以時亟起。」
      <note>[三]師古曰：「亟，急也，音居力反。」</note>
莽遂固辭。太后復使長信太僕閎承制召莽，莽固稱疾。左右白太后，宜勿奪莽意，但條孔光等，莽乃肯起。太后下詔曰：「太傅博山侯光宿衞四世，世為傅相，忠孝仁篤，行義顯著，建議定策，益封萬戶，以光為太師，與四輔之政。
      <note>[四]師古曰：「與讀曰豫。」</note>
車騎將軍安陽侯舜積累仁孝，使迎中山王，折衝萬里，功德茂著，益封萬戶，以舜為太保。左將軍光祿勳豐宿衞三世，忠信仁篤，
      <note>[五]師古曰：「篤，厚也。」</note>
使迎中山王，輔導共養，以安宗廟，
      <note>[六]師古曰：「共音居用反。養音弋亮反。」</note>
封豐為廣陽侯，食邑五千戶，以豐為少傅。皆授四輔之職，疇其爵邑，各賜第一區。侍中奉車都尉邯宿衞勤勞，建議定策，封邯為承陽侯，食邑二千四百戶。」
      <note>[七]師古曰：「承音蒸。」</note>
四人既受賞，莽尚未起，羣臣復上言：「莽雖克讓，朝所宜章，以時加賞，明重元功，無使百僚元元失望。」太后乃下詔曰：「大司馬新都侯莽三世為三公，典周公之職，建萬世策，功（能）〔德〕為忠臣宗，
      <note>功（能）〔德〕為忠臣宗，　景祐、殿本都作「德」。楊樹達說作「德」是。</note>
化流海內，遠人慕義，越裳氏重譯獻白雉。其以召陵、新息二縣戶二萬八千益封莽，復其後嗣，疇其爵邑，
      <note>[八]師古曰：「復音方目反。」</note>
封功如蕭相國。以莽為太傅，幹四輔之事，號曰安漢公。以故蕭相國甲第為安漢公第，定著於令，傳之無窮。」</p>
   </div>
   <pb n="4048"/>
   <div>
      <p>於是莽為惶恐，不得已而起受策。策曰：「漢危無嗣，而公定之；四輔之職，三公之任，而公幹之；羣僚衆位，而公宰之：功德茂著，宗廟以安，蓋白雉之瑞，周成象焉。
      <note>[一]師古曰：「言莽致白雉之瑞，有周公相成王之象。」</note>
故賜嘉號曰安漢公，輔翼于帝，期於致平，
      <note>[二]師古曰：「致太平。」</note>
毋違朕意。」莽受太傅安漢公號，讓還益封疇爵邑事，云願須百姓家給，然後加賞。
      <note>[三]師古曰：「給，足也。家給，家家自足。」</note>
羣公復爭，太后詔曰：「公自期百姓家給，是以聽之。其令公奉、舍人、賞賜皆倍故。
      <note>[四]師古曰：「奉，所食之奉也。舍人，私府吏員也。倍故，數多於（人）〔故〕各一倍也。
            
         
         倍故，數多於（人）〔故〕各一倍也。　景祐、殿本都作「故」。王先謙說作「故」是。
奉音扶用反。」</note>
百姓家給人足，大司徒、大司空以聞。」莽復讓不受，而建言宜立諸侯王後及高祖以來功臣子孫，大者封侯，或賜爵關內侯食邑，然後及諸在位，各有第序。上尊宗廟，增加禮樂；下惠士民鰥寡，恩澤之政無所不施。語在平紀。</p>
   </div>
   <pb n="4049"/>
   <div>
      <p>莽既說衆庶，
      <note>[一]師古曰：「說讀曰悅。」</note>
又欲專斷，知太后猒政，乃風公卿
      <note>[二]師古曰：「風讀曰諷。」</note>
奏言：「往者，吏以功次遷至二千石，及州部所舉茂材異等吏，率多不稱，宜皆見安漢公。又太后不宜親省小事。」令太后下詔曰：「皇帝幼年，朕且統政，比加元服。
      <note>[三]師古曰：「比至平帝加元服以來，太后且統政也。比音必寐反。」</note>
今衆事煩碎，朕春秋高，精氣不堪，殆非所以安躬體而育養皇帝者也。故選忠賢，立四輔，羣下勸職，永以康寧。孔子曰：『巍巍乎，舜禹之有天下而不與焉！』
      <note>[四]師古曰：「論語載孔子之言也。巍巍，高貌也。言舜禹之治天下，委任賢臣以成其功，而不身親其事也。與讀曰豫。」</note>
自今以來，（非）〔惟〕封爵乃以聞。
      <note>自今以來，（非）〔惟〕封爵乃以聞。　汲古、殿、局本都作「惟」。王先謙說「非」字誤。</note>
他事，安漢公、四輔平決。州牧、二千石及茂材吏初除奏事者，輒引入至近署對安漢公，考故官，問新職，以知其稱否。」於是莽人人延問，致密恩意，厚加贈送，其不合指，顯奏免之，權與人主侔矣。</p>
   </div>
   <div>
      <p>莽欲以虛名說太后，
      <note>[一]師古曰：「說讀曰悅。」</note>白言「親承前孝哀丁、傅奢侈之後，百姓未贍者多，太后宜且衣
</p>
   </div>
   <pb n="4050"/>
   <div>
      <p>
繒練，頗損膳，以視天下。」
      <note>[二]師古曰：「繒練謂帛無文者。視讀曰示。」</note>
莽因上書，願出錢百萬，獻田三十頃，付大司農助給貧民。於是公卿皆慕效焉。莽帥羣臣奏言：「陛下春秋尊，久衣重練，減御膳，誠非所以輔精氣，育皇帝，安宗廟也。臣莽數叩頭省戶下，白爭未見許。今幸賴陛下德澤，間者風雨時，甘露降，神芝生，蓂莢、朱草、嘉禾，休徵同時並至。
      <note>[三]師古曰：「休，美也。徵，證也。」</note>
臣莽等不勝大願，願陛下愛精休神，闊略思慮，
      <note>[四]師古曰：「闊，寬也。略，簡也。」</note>
遵帝王之常服，復太官之法膳，使臣子各得盡驩心，備共養。惟哀省察！」莽又令太后下詔曰：「蓋聞母后之義，思不出乎門閾。
      <note>[五]師古曰：「閾，門橛也，音域。」</note>
國不蒙佑，皇帝年在襁褓，未任親政，戰戰兢兢，懼於宗廟之不安。國家之大綱，微朕孰當統之？
      <note>[六]師古曰：「微，無也。」</note>
是以孔子見南子，周公居攝，蓋權時也。
      <note>[七]師古曰：「南子，衞靈公夫人。孔子欲說靈公以治道，故見南子也。」</note>
勤身極思，憂勞未綏，故國奢則視之以儉，
      <note>[八]師古曰：「視讀曰示。」</note>
矯枉者過其正，而朕不身帥，將謂天下何！夙夜夢想，五穀豐孰，百姓家給，比皇帝加元服，委政而授焉。
      <note>[九]師古曰：「比音必寐反。」</note>
今誠未皇于輕靡而備味，
      <note>[一０]師古曰：「皇，暇也。靡，細也。」</note>
庶幾與百僚有成，其勗之哉！」
      <note>[一一]師古曰：「勗，勉也。」</note>
每有水旱，莽輒素食，
      <note>[一二]師古曰：「素食即菜食也，解在霍光傳。」</note>
左右以白。太后遣使者詔莽曰：「聞公菜食，憂民深矣。今秋幸孰，公勤於職，以時食肉，愛身為國。」</p>
   </div>
   <pb n="4051"/>
   <div>
      <p>莽念中國已平，唯四夷未有異，乃遣使者齎黃金幣帛，重賂匈奴單于，使上書言：「聞中國譏二名，故名囊知牙斯今更名知，慕從聖制。」又遣王昭君女須卜居次入侍。所以誑耀媚事太后，下至旁側長御，方故萬端。</p>
   </div>
   <div>
      <p>莽既尊重，欲以女配帝為皇后，以固其權，奏言：「皇帝即位三年，長秋宮未建，液廷媵未充。
      <note>[一]師古曰：「液與掖同音通用。」</note>
乃者，國家之難，本從亡嗣，配取不正。請考論五經，定取禮，
      <note>[二]師古曰：「取皆讀曰娶。」</note>
正十二女之義，以廣繼嗣。博采二王後及周公孔子世列侯在長安者適子女。」
      <note>[三]師古曰：「適讀曰嫡。謂妻所生也。」</note>
事下有司，上衆女名，王氏女多在選中者。莽恐其與己女爭，即上言：「身亡德，子材下，不宜與衆女並采。」太后以為至誠，乃下詔曰：「王氏女，朕之外家，其勿采。」庶民、諸生、郎吏以上守闕上書者日
</p>
   </div>
   <pb n="4052"/>
   <div>
      <p>
千餘人，公卿大夫或詣廷中，或伏省戶下，咸言：「明詔聖德巍巍如彼，安漢公盛勳堂堂若此，今當立后，獨奈何廢公女？天下安所歸命！願得公女為天下母。」莽遣長史以下分部曉止公卿及諸生，
      <note>[四]師古曰：「分音扶問反。」</note>
而上書者愈甚。太后不得已，聽公卿采莽女。莽復自白：「宜博選衆女。」公卿爭曰：「不宜采諸女以貳正統。」
      <note>[五]師古曰：「〔言〕皇后之位當在莽女也。」
            
         
         〔言〕皇后之位當在莽女也。　景祐、殿本都有「言」字。
      </note>
莽白：「願見女。」太后遣長樂少府、宗正、尚書令納采見女，還奏言：「公女漸漬德化，有窈窕之容，
      <note>[六]師古曰：「窈窕，幽閑也。」</note>
宜承（大）〔天〕序，奉祭祀。」
      <note>宜承（大）〔天〕序，奉祭祀。　景祐、殿本都作「天」。王先謙說作「天」是。</note>
有詔遣大司徒、大司空策告宗廟，雜加卜筮，皆曰：「兆遇金水王相，卦遇父母得位，
      <note>[七]孟康曰：「金水相生也。」張晏曰：「金王則水相也。遇父母，謂泰卦乾下坤上，天下於地，是配享之卦。」師古曰：「王音于放反。」</note>
所謂『康強』之占，『逢吉』之符也。」信鄉侯佟上言：
      <note>[八]師古曰：「王子侯表清河綱王子豹始封新鄉侯，傳爵至曾孫佟，王莽篡位賜姓王，即謂此也。而此傳作信鄉侯，古者新信同音故耳。佟音（從）〔徒〕冬反。」
            
         
         佟音（從）〔徒〕冬反。　景祐、殿本都作「徒」，此誤。
      </note>
「春秋，天子將娶於紀，則褒紀子稱侯，
      <note>[九]師古曰：「解在外戚恩澤侯表也。」</note>
安漢公國未稱古制。」
      <note>[一０]師古曰：「稱，副也，音尺孕反。其下亦同。」</note>
事下有司，皆（白）〔曰〕：
      <note>事下有司，皆（白）〔曰〕：　景祐、殿本都作「曰」。</note>
「古者天子封后父百里，尊而不臣，以重宗廟，孝之至也。佟言應禮，可許。請以新野田二萬五千六百頃益封莽，滿百里。」莽謝曰：「臣莽子女誠不足以配至尊，復聽衆議，益封臣莽。伏自惟念，得託肺腑，獲爵土，如使子女誠能奉稱聖德，臣莽國邑足以共朝貢，
      <note>[一一]師古曰：「共讀曰供。」</note>
不須復加益地之寵。願歸所益。」太后許之。有司奏「故事，聘皇后黃金二萬斤，為錢二萬萬。」莽深辭讓，受四千萬，而以其三千三百萬予十一媵家。羣臣復言：「今皇后受聘，踰羣妾亡幾。」
      <note>[一二]師古曰：「亡幾，不多也。亡讀曰無。幾音居豈反。其下並同。」</note>
有詔，復益二千三百萬，合為三千萬。莽復以其千萬分予九族貧者。</p>
   </div>
   <pb n="4053"/>
   <div>
      <p>陳崇時為大司徒司直，與張敞孫竦相善。竦者博通士，為崇草奏，稱莽功德，
      <note>[一]師古曰：「草謂創立其文也。」</note>
崇奏之，曰：</p>
   </div>
   <pb n="4054"/>
   <div>
      <p>竊見安漢公自初束脩，
      <note>[一]師古曰：「束脩謂初學官之時。」</note>
值世俗隆奢麗之時，蒙兩宮厚骨肉之寵，
      <note>[二]師古曰：「兩宮謂成帝及太后。」</note>
被諸父赫赫之光，
      <note>[三]師古曰：「被音皮義反。」</note>
財饒勢足，亡所啎意，
      <note>[四]師古曰：「啎，逆也，無人能逆其意也。啎音五故反。」</note>
然而折節行仁，克心履禮，拂世矯俗，確然特立；
      <note>[五]師古曰：「拂，違也。矯，正也。拂音佛。」</note>
惡衣惡食，陋車駑馬，妃匹無二，閨門之內，孝友之德，衆莫不聞；清靜樂道，溫良下士，
      <note>[六]師古曰：「下音胡嫁反。」</note>
惠于故舊，篤于師友。孔子曰「未若貧而樂，富而好禮」，
      <note>[七]師古曰：「論語子貢問曰：『貧而無諂，富而無驕，何如？』孔子曰：『可也，未若貧而樂，富而好禮者也。』」</note>
公之謂矣。</p>
   </div>
   <div>
      <p>及為侍中，故定陵侯淳于長有大逆罪，公不敢私，建白誅討。
      <note>[一]師古曰：「首言其事也。」</note>
周公誅管蔡，季子鴆叔牙，
      <note>[二]師古曰：「解並在前。」</note>
公之謂矣。</p>
   </div>
   <div>
      <p>是以孝成皇帝命公大司馬，委以國統。孝哀即位，高昌侯董宏希指求美，造作二
</p>
   </div>
   <pb n="4055"/>
   <div>
      <p>
統，
      <note>[一]晉灼曰：「欲令丁姬為帝太后也。」</note>
公手劾之，以定大綱。建白定陶太后不宜在乘輿幄坐，
      <note>[二]師古曰：「坐音才臥反。」</note>
以明國體。詩曰「柔亦不茹，剛亦不吐，不侮鰥寡，不畏強圉」，
      <note>[三]師古曰：「大雅蒸人之詩，美仲山甫之德。茹，食也。強圉，強梁圉扞也。」</note>
公之謂矣。</p>
   </div>
   <div>
      <p>深執謙退，推誠讓位。定陶太后欲立僭號，憚彼面刺幄坐之義，佞惑之雄，朱博之疇，懲此長、宏手劾之事，上下壹心，讒賊交亂，詭辟制度，遂成篡號，
      <note>[一]師古曰：「詭，違也。辟讀曰僻。」</note>
斥逐仁賢，誅殘戚屬，而公被胥、原之訴，遠去就國，
      <note>[二]應劭曰：「胥、原，子胥、屈原也。」師古曰：「遠去朝廷，而就其侯國。」</note>
朝政崩壞，綱紀廢弛，危亡之禍，不隧如髮。
      <note>[三]師古曰：「弛，解也，音式爾反。隧音直類反。」</note>
詩云「人之云亡，邦國殄詩」，
      <note>[四]師古曰：「大雅瞻仰之詩也。殄，盡也。「，病也。言為政不善，賢人奔亡矣，天下邦國盡困病也。，顇與（萃）〔悴〕同，
            
         
         顇與（萃）〔悴〕同，　殿本作「悴」。王先謙說作「悴」是。
音才醉反。」</note>
公之謂矣。</p>
   </div>
   <div>
      <p>當此之時，宮亡儲主，董賢據重，加以傅氏有女之援，
      <note>[一]師古曰：「謂哀帝傅皇后。」</note>
皆自知得罪天下，結讎中山，
      <note>[二]張晏曰：「傅太后譖中山馮太后，陷以祝詛之罪。」</note>
則必同憂，斷金相翼，
      <note>[三]師古曰：「引易繫辭『二人同心，其利斷金』。翼，助也。」</note>
藉假遺詔，頻用賞誅，先除所憚，急引所附，遂誣往冤，
</p>
   </div>
   <pb n="4056"/>
   <div>
      <p>
更徵遠屬，事勢張見，其不難矣！
      <note>[四]師古曰：「言哀帝既崩，丁、傅、董賢欲稱遺詔，樹立黨親，共立幼王，以據國權也。遠屬，國之宗室疎遠者也。」</note>
賴公立入，即時退賢，及其黨親。當此之時，公運獨見之明，奮亡前之威，
      <note>[五]師古曰：「無前謂無有敢當之者。」</note>
盱衡厲色，振揚武怒，
      <note>[六]孟康曰：「眉上曰衡。盱衡，舉眉揚目也。」師古曰：「盱音許于反。」</note>
乘其未堅，厭其未發，
      <note>[七]師古曰：「厭音一涉反。」</note>
震起機動，敵人摧折，雖有賁育不及持刺，
      <note>[八]師古曰：「孟賁、夏育皆古勇士也。持刺謂持兵（力）〔刃〕以刺。」
            
         
         謂持兵（力）〔刃〕以刺。　景祐、汲古、殿、局本都作「刃」，此誤。
      </note>
雖有樗里不及回知，
      <note>[九]師古曰：「樗里子名疾，秦惠王之弟也，為秦相，時人號曰智囊。」</note>
雖有鬼谷不及造次，
      <note>[一０]師古曰：「鬼谷先生，蘇秦之師，善談說。」</note>
是故董賢喪其魂魄，遂自絞殺。人不還踵，日不移晷，
      <note>[一一]師古曰：「還讀曰旋。晷，景也。言其速疾。」</note>
霍然四除，更為寧朝。非陛下莫引立公，非公莫克此禍。詩云「惟師尚父，時惟鷹揚，亮彼武王」，
      <note>[一二]師古曰：「大雅大明之詩也。師尚父，太公也。亮，助也。言太公武毅，若鷹之飛揚，佐助武王以克殷也。」</note>
孔子曰「敏則有功」，
      <note>[一三]師古曰：「論語載孔子對子張之言也。敏，疾也。言應事速疾，乃能成功。」</note>
公之謂矣。</p>
   </div>
   <pb n="4057"/>
   <div>
      <p>於是公乃白內故泗水相豐、斄令邯，
      <note>[一]師古曰：「甄豐、甄邯也。斄讀曰邰。」</note>
與大司徒光、車騎將軍舜建定社稷，奉節東迎，皆以功德受封益土，為國名臣。書曰「知人則哲」，
      <note>[二]師古曰：「虞書咎繇謨之辭也。哲，智也。」</note>
公之謂也。</p>
   </div>
   <div>
      <p>公卿咸歎公德，同盛公勳，皆以周公為比，
      <note>[一]師古曰：「比音必寐反。」</note>
宜賜號安漢公，益封二縣，公皆不受。傳曰申包胥不受存楚之報，晏平仲不受輔齊之封，
      <note>[二]師古曰：「申包胥，楚大夫也。吳師入郢，楚昭王出奔，包胥如秦乞師，秦出師以救楚。昭王反國欲賞，包胥辭曰：『吾為君也，非為身也。』遂不受。晏平仲，齊大夫晏嬰也，以道佐齊景公。景公欲封之，讓而不受。」</note>
孔子曰「能以禮讓為國乎何有」，
      <note>[三]師古曰：「論語載孔子之言也。解在董仲舒傳。」</note>
公之謂也。</p>
   </div>
   <div>
      <p>將為皇帝定立妃后，有司上名，公女為首，公深辭讓，迫不得已然後受詔。父子之親天性自然，欲其榮貴甚於為身，皇后之尊侔於天子，當時之會千載希有，然而公惟國
</p>
   </div>
   <pb n="4058"/>
   <div>
      <p>
家之統，揖大福之恩，
      <note>[一]師古曰：「揖謂讓而不當也。」</note>
事事謙退，動而固辭。書曰「舜讓于德不嗣」，
      <note>[二]（書）〔師古〕曰：
            
         
         （書）〔師古〕曰：　朱一新說「書曰」當作「師古曰」。
「虞書舜典之辭，言舜自讓德薄，不足以繼帝堯之事也。」</note>
公之謂矣。</p>
   </div>
   <div>
      <p>自公受策，以至于今，斖斖翼翼，日新其德，
      <note>[一]師古曰：「斖斖，勉也。翼翼，敬也。斖音武匪反。」</note>
增修雅素以命下國，彳夋儉隆約以矯世俗，
      <note>[二]師古曰：「彳夋，退也。矯，正也。彳夋音千旬反，其字從彳」</note>
割財損家以帥羣下，彌躬執平以逮公卿，
      <note>[三]師古曰：「彌讀與弭同。」</note>
教子尊學以隆國化。僮奴衣布，馬不秣穀，食飲之用，不過凡庶。詩云「溫溫恭人，如集于木」，
      <note>[四]師古曰：「小雅小宛之詩。溫溫，柔貌也。如集于木，恐墮墜耳。」</note>
孔子曰「食無求飽，居無求安」，
      <note>[五]師古曰：「論語載孔子之言也。謂君子好學樂道，故志不在安飽。」</note>
公之謂矣。</p>
   </div>
   <div>
      <p>克身自約，糴食逮給，
      <note>[一]師古曰：「纔得粗及僅足而已。」</note>
物物卬市，日闋亡儲。
      <note>[二]師古曰：「物物卬市，言其衣食所須皆買之於市，不自營作，而不奪工商利也。闋，盡也。日闋，言當日即盡，不蓄積也。卬音牛向反。闋音空穴反。」</note>
又上書歸孝哀皇帝所益封邑，入錢獻田，殫盡舊業，為衆倡始。
      <note>[三]師古曰：「倡音尺尚反。」</note>
於是小大鄉和，承風從化，
      <note>[四]師古曰：「鄉讀曰嚮。」</note>
外則王公列侯，內則帷幄侍御，翕然同時，各竭所有，或入金錢，或獻田畝，以振貧窮，收贍不足者。昔令尹
</p>
   </div>
   <pb n="4059"/>
   <div>
      <p>
子文朝不及夕，魯公儀子不茹園葵，
      <note>[五]張晏曰：「令尹子文自毀其家以紓楚國之難，仕而逃祿，朝不及夕也。」師古曰：「子文，楚令尹鬬穀於菟也。公儀子，魯國相公儀休也，拔其園葵，不奪園夫之利。食菜曰茹，音人諸反。」</note>
公之謂矣。</p>
   </div>
   <div>
      <p>開門延士，下及白屋，
      <note>[一]師古曰：「白屋，謂庶人以白茅覆屋者也。」</note>
婁省朝政，綜管衆治，
      <note>[二]師古曰：「婁，古屢字。」</note>
親見牧守以下，考迹雅素，審知白黑。詩云「夙夜匪解，以事一人」，
      <note>[三]師古曰：「大雅烝人之詩也。一人，天子也。解讀曰懈。」</note>
易曰「終日乾乾，夕惕若厲」，
      <note>[四]師古曰：「乾卦九三爻辭也。乾乾，自強之意。惕，懼也。厲，病也。」</note>
公之謂矣。</p>
   </div>
   <div>
      <p>比三世為三公，再奉送大行，
      <note>[一]師古曰：「比，頻也。」</note>
秉冢宰職，填安國家，
      <note>[二]師古曰：「填音竹刃反。」</note>
四海輻（奏）〔湊〕，
      <note>四海輻（奏）〔湊〕，　景祐、殿、局本都作「湊」。王先謙說「奏」字誤。</note>
靡不得所。書曰「納于大麓，列風雷雨不迷」，
      <note>[三]師古曰：「虞書舜典敍舜之德。麓，錄也。言堯使舜大錄萬機之政。一曰，山足曰麓。言有聖德，雖遇風雷不迷惑也。」</note>公之謂矣。</p>
   </div>
   <pb n="4060"/>
   <div>
      <p>此皆上世之所鮮，禹稷之所難，
      <note>[一]師古曰：「鮮音先踐反。」</note>
而公包其終始，一以貫之，可謂備矣！
      <note>[二]師古曰：「論語稱孔子謂曾子曰『參乎，吾道一以貫之』，謂忠恕。」</note>
是以三年之間，化行如神，嘉瑞疊累，豈非陛下知人之效，得賢之致哉！故非獨君之受命也，臣之生亦不虛矣。是以伯禹錫玄圭，周公受郊祀，
      <note>[三]師古曰：「尚書禹貢云『禹錫玄圭，告厥成功』，言賞治水功成也。禮記明堂位曰：『成王幼弱，周公踐天子之位以治天下。七年，乃致政於成王。成王以周公為有勳勞於天下，封周公於曲阜，地方七百里，革車千乘，命魯公世世祀周公以天子禮樂。是以魯君孟春乘大路，旂十有二旒，日月之章，祀帝于郊，配以后稷，天子之禮也。』」</note>
蓋以達天之使，不敢擅天之功也。
      <note>[四]師古曰：「言天降賢材以助王者，王者當申達其用，而不敢自專。」</note>
揆公德行，為天下紀；
      <note>[五]師古曰：「揆，度也。紀，理也。」</note>
觀公功勳，為萬世基。基成而賞不配，紀立而襃不副，
      <note>[六]師古曰：「配，對也。」</note>
誠非所以厚國家，順天心也。</p>
   </div>
   <pb n="4061"/>
   <div>
      <p>高皇帝襃賞元功，相國蕭何邑戶既倍，又蒙殊禮，奏事不名，入殿不趨，封其親屬十有餘人。樂善無厭，班賞亡遴，
      <note>[一]師古曰：「遴與同。」</note>
苟有一策，即必爵之，是故公孫戎位在充郎，選繇旄頭，壹明樊噲，封二千戶。
      <note>[二]孟康曰：「公孫戎奴也，高帝時為旄頭郎。」晉灼曰：「楚漢春秋上東圍項羽，聞樊噲反，旄頭公孫戎明之，卒不反，封戎二千戶。」師古曰：「此公孫戎耳，非戎奴也。戎奴自武帝時人，孟說誤矣。繇讀與由同。」</note>
孝文皇帝襃賞絳侯，益封萬戶，賜黃金五千斤。孝武皇帝卹錄軍功，裂三萬戶以封衞青，青子三人，或在繈褓，皆為通侯。孝宣皇帝顯著霍光，增戶命疇，封者三人，延及兄孫。夫絳侯即因漢藩之固，杖朱虛之鯁，依諸將之遞，據相扶之勢，其事雖醜，要不能遂。
      <note>[三]李奇曰：「言勃之功不遂，而霍光據席常任也。」晉灼曰：「醜，衆也。言勃欲誅諸呂，其事雖衆，要不能以呂后在時而遂意也。」師古曰：「二說皆非也。遞，繞也，謂相圍繞也。言絳侯之時，漢家外有藩屏盤石之固，內有朱虛骨鯁之強，諸將同心圍繞扶翼，呂氏之黨雖欲作亂，心懷醜惡，事必不成。言勃之功不足多也。遞音帶。」</note>
霍光即席常任之重，乘大勝之威，未嘗遭時不行，陷假離朝，
      <note>[四]服虔曰：「言光未嘗陷假不遇，而離去朝也。莽嘗退就國，是陷假也。」師古曰：「假，升也。陷假者，被陷害而去所升之位也。」</note>
朝之執事，亡非同類，割斷歷久，統政曠世，雖曰有功，所因亦易，然猶有計策不審過徵之累。
      <note>[五]師古曰：「光誤徵昌邑王，不得其人也。累音力瑞反。」</note>
及至青、戎，摽末之功，
      <note>[六]服虔曰：「摽音刀末之摽。謂衞青、公孫戎也。」師古曰：「摽音匹遙反。」</note>
一言之勞，然猶皆蒙丘山之賞。課功絳、霍，造之與因也；比於青、戎，地之與天也。而公又有宰治之效，乃當上與伯禹、周公等盛齊隆，兼其襃賞，豈特與若云者同日而論哉？
      <note>[七]師古曰：「若云，謂若向者所云絳、霍、青、戎也。」</note>
然曾不得蒙青等之厚，臣誠惑之！</p>
   </div>
   <pb n="4062"/>
   <div>
      <p>臣聞功亡原者賞不限，德亡首者襃不檢。
      <note>[一]師古曰：「無原，謂不可測其本原也。無首，謂無出其上者也。檢，局也。」</note>
是故成王之（與）〔於〕周公也，
      <note>是故成王之（與）〔於〕周公也，　景祐、殿本都作「於」。王先謙說作「於」是。</note>
度百里之限，
      <note>[二]師古曰：「度亦踰越也。」</note>
越九錫之檢，開七百里之宇，
      <note>[三]師古曰：「解並在前也。」</note>
兼商、奄之民，
      <note>[四]師古曰：「商、奄，二國名。」</note>
賜以附庸殷民六族，
      <note>[五]師古曰：「謂條氏、徐氏、蕭氏、索氏、長勺氏、尾勺氏也。」</note>
大路大旂，
      <note>[六]師古曰：「解已在前也。」</note>
封父之繁弱，夏后之璜，
      <note>[七]師古曰：「封父，古諸侯也。繁弱，大弓名也。半璧曰璜。父讀曰甫。」</note>
祝宗卜史，
      <note>[八]師古曰：「太祝、太宗、太卜、太史，凡四官。」</note>
備物典策，
      <note>[九]師古曰：「既有備物，而加之策書也。一曰，典策，春秋之制也。」</note>
官司彝器，
      <note>[一０]師古曰：「官司，百官也。彝器，常用之器也。一曰，彝，祭宗廟酒器也。周禮有六彝。彝，法也，言器有所法象之貌耳。」</note>
白牡之牲，
      <note>[一一]師古曰：「明堂位曰『季夏六月，以禘禮祀周公於太廟，牲用白牡』。」</note>
郊望之禮。
      <note>[一二]師古曰：「郊即（上祀）〔祀上〕帝於郊也。
            
         
         郊即（上祀）〔祀上〕帝於郊也。　殿本作「祀上」。王先謙說殿本是。
望謂望山川而祭之也。」</note>
王曰：「叔父，建爾元子。」
      <note>[一三]師古曰：「魯頌閟宮之詩曰：『王曰叔父，建爾元子，俾侯于魯。』謂命周公以封伯禽為魯公也。」</note>
子父俱延拜而受之。
      <note>[一四]師古曰：「謂周公拜前，魯公拜後。」</note>
可謂不檢亡原者矣。非特止此，六子皆封。
      <note>[一五]師古曰：「周公六子，伯禽之弟也。」</note>
詩曰：「亡言不讎，亡德不報。」
      <note>[一六]師古曰：「大雅抑之詩也。讎，用也。有善言則用之，有德者必報之。一曰，讎，對也。賞當其言也。」</note>
報當如之，不如非報也。
      <note>[一七]服虔曰：「報賞當如其德，不如德者，非報也。」</note>
近觀行事，高祖之約非劉氏不王，然而番君得王長沙，下詔稱忠，定著於令，
      <note>[一八]師古曰：「謂吳芮也。解在芮傳。番音蒲河反。」</note>
明有大信不拘於制也。春秋晉悼公用魏絳之策，諸夏服從。鄭伯獻樂，悼公於是以半賜之。絳深辭讓，晉侯曰：「微子，寡人不能濟河。夫賞，國之典，不可廢也。子
</p>
   </div>
   <pb n="4063"/>
   <div>
      <p>
其受之。」魏絳於是有金石之樂，春秋善之，
      <note>[一九]師古曰：「事見左傳襄十一年。微，無也。」</note>
取其臣竭忠以辭功，君知臣以遂賞也。今陛下既知公有周公功德，不行成王之襃賞，遂聽公之固辭，不顧春秋之明義，則民臣何稱，萬世何述？誠非所以為國也。臣愚以為宜恢公國，令如周公，
      <note>[二０]師古曰：「恢，大也。」</note>
建立公子，令如伯禽。所賜之品，亦皆如之。諸子之封，皆如六子。即羣下較然輸忠，黎庶昭然感德。
      <note>[二一]師古曰：「較，明貌也。」</note>
臣誠輸忠，民誠感德，則於王事何有？
      <note>[二二]師古曰：「言臻其極無闕遺。」</note>
唯陛下深惟祖宗之重，敬畏上天之戒，儀形虞、周之盛，
      <note>[二三]師古曰：「儀形謂則而象之。」</note>
敕盡伯禽之賜，無遴周公之報，
      <note>[二四]師古曰：「敕，備也。遴與同。」</note>（今）〔令〕天法有設，
      <note>（今）〔令〕天法有設，　錢大昭說「今」當作「令」。按景祐、殿、局本都作「令」。</note>
後世有祖，
      <note>[二五]師古曰：「祖，始也。以此為法之始。」</note>
天下幸甚！</p>
   </div>
   <pb n="4065"/>
   <div>
      <p>太后以視羣公，
      <note>[一]師古曰：「視讀曰示。」</note>羣公方議其事，會呂寬事起。</p>
   </div>
   <div>
      <p>初，莽欲擅權，白太后：「前哀帝立，背恩義，自貴外家丁、傅，撓亂國家，幾危社稷。
      <note>[一]師古曰：「撓，擾也，音火高反。幾音巨依反。」</note>
今帝以幼年復奉大宗，為成帝後，宜明一統之義，以戒前事，為後代法。」於是遣甄豐奉璽綬，即拜帝母衞姬為中山孝王后，賜帝舅衞寶、寶弟玄爵關內侯，皆留中山，不得至京師。莽子宇，非莽隔絕衞氏，恐帝長大後見怨。宇即私遣人與寶等通書，教令帝母上書求入。語在衞后傳。莽不聽。宇與師吳章及婦兄呂寬議其故，章以為莽不可諫，而好鬼神，可為變怪以驚懼之，章因推類說令歸政於衞氏。宇即使寬夜持血灑莽第，門吏發覺之，莽執宇送獄，飲藥死。宇妻焉懷子，
      <note>[二]師古曰：「焉，其名。」</note>
繫獄，須產子已，殺之。
      <note>[三]師古曰：「須，待也。」</note>
莽奏言：「宇為呂寬等所詿誤，流言惑衆，（惡）與管蔡同罪，
      <note>（惡）與管蔡同罪，　景祐本無「惡」字。</note>
臣不敢隱，其誅。」甄邯等白太后下詔曰：「夫唐堯有丹朱，周文王有管蔡，此皆上聖亡奈下愚子何，以其性不可移也。公居周公之位，輔成王之主，而行管蔡之誅，不以親親害尊尊，朕甚嘉之。昔周公誅四國之後，大化乃成，至於刑錯。
      <note>[四]師古曰：「四國謂三監及淮夷耳。」</note>
公其專意翼國，期於致平。」
      <note>[五]師古曰：「翼，助也。」</note>
莽因是誅滅衞氏，窮治呂寬之獄，連引郡國豪桀素非議己者，內及敬武公主、
      <note>[六]師古曰：「元帝女弟也。」</note>
梁王立、紅陽侯立、平阿侯仁，使者迫守，皆自殺。死者以百數，海內震焉。大司馬護軍襃奏言：「安漢公遭子宇陷於管蔡之辜，子愛至深，為帝室故不敢顧私。惟宇遭辠，喟
</p>
   </div>
   <pb n="4066"/>
   <div>
      <p>
然憤發作書八篇，以戒子孫。宜班郡國，令學官以教授。」事下羣公，請令天下吏能誦公戒者，以著官簿，比孝經。
      <note>[七]師古曰：「著官簿，言用之得選舉也。」</note>
      </p>
   </div>
   <div>
      <p>四年春，郊祀高祖以配天，宗祀孝文皇帝以配上帝。四月丁未，莽女立為皇后，大赦天下。遣大司徒司直陳崇等八人分行天下，覽觀風俗。
      <note>[一]師古曰：「行音下更反。」</note>
      </p>
   </div>
   <div>
      <p>太保舜等奏言：「春秋列功德之義，太上有立德，其次有立功，其次有立言，唯至德大賢然後能之。其在人臣，則生有大賞，終為宗臣，殷之伊尹，周之周公是也。」及民上書者八千餘人，咸曰：「伊尹為阿衡，周公為太宰，周公享七子之封，有過上公之賞。宜如陳崇言。」章下有司，有司請「還前所益二縣及黃郵聚、新野田，采伊尹、周公稱號，加公為宰衡，位上
</p>
   </div>
   <pb n="4067"/>
   <div>
      <p>
公。掾史秩六百石。三公言事，稱『敢言之』。羣吏毋得與公同名。出從期門二十人，羽林三十人，前後大車十乘。賜公太夫人號曰功顯君，食邑二千戶，黃金印赤韍。
      <note>[一]師古曰：「此韍，印之組也。」</note>
封公子男二人，安為襃新侯，臨為賞都侯。加后聘三千七百萬，合為一萬萬，以明大禮。」太后臨前殿，親封拜。安漢公拜前，二子拜後，如周公故事。莽稽首辭讓，出奏封事，願獨受母號，還安、臨印韍及號位戶邑。事下太師光等，皆曰：「賞未足以直功，
      <note>[二]師古曰：「直，當也。」</note>
謙約退讓，公之常節，終不可聽。」莽求見固讓。太后下詔曰：「公每見，叩頭流涕固辭，今移病，固當聽其讓，令眡事邪？
      <note>[三]師古曰：「眡，古視字。」</note>
將當遂行其賞，遣歸就第也？」光等曰：「安、臨親受印韍，策號通天，其義昭昭。黃郵、召陵、新野之田為入尤多，
      <note>[四]師古曰：「召讀邵。」</note>
皆止於公，公欲自損以成國化，宜可聽許。治平之化當以時成，宰衡之官不可世及。納徵錢，乃以尊皇后，非為公也。功顯君戶，止身不傳。襃新、賞都兩國合三千戶，甚少矣。忠臣之節，亦宜自屈，而信主上之義。
      <note>[五]師古曰：「信讀曰申。」</note>
宜遣大司徒、大司空持節承制，詔公亟入眡事。
      <note>[六]師古曰：「亟，急也，音居力反。」</note>
詔尚書勿復受公之讓奏。」奏可。</p>
   </div>
   <pb n="4068"/>
   <div>
      <p>莽乃起眡事，上書言：「臣以元壽二年六月戊午倉卒之夜，以新都侯引入未央宮；庚申拜為大司馬，充三公位；元始元年正月丙辰拜為太傅，賜號安漢公，備四輔官；今年四月甲子復拜為宰衡，位上公。臣莽伏自惟，爵為新都侯，號為安漢公，官為宰衡、太傅、大司馬，爵貴號尊官重，一身蒙大寵者五，誠非鄙臣所能堪。據元始三年，天下歲已復，官屬宜皆置。
      <note>[一]如淳曰：「前時飢，省官職，今豐，宜復之也。」師古曰：「復音扶目反。」</note>
穀梁傳曰：『天子之宰，通于四海。』
      <note>[二]師古曰：「宰，治也。治衆事者，謂大臣也。」</note>
臣愚以為，宰衡官以正百僚平海內為職，而無印信，名實不副。臣莽無兼官之材，今聖朝既過誤而用之，臣請御史刻宰衡印章曰『宰衡太傅大司馬印』，成，授臣莽，上太傅與大司馬之印。」太后詔曰：「可。韍如相國，
      <note>[三]師古曰：「韍亦謂組也。」</note>
朕親臨授焉。」莽乃復以所益納徵錢千萬，遺與長樂長御奉共養者。
      <note>[四]師古曰：「太后之長御也。共音居用反。養音弋亮反。」</note>
太保舜奏言：「天下聞公不受千乘之土，辭萬金之幣，散財施予千萬數，莫不鄉化。
      <note>[五]師古曰：「鄉讀曰嚮。」</note>
蜀郡男子路建等輟訟慙怍而退，雖文王卻虞芮何以加！
      <note>[六]師古曰：「卻，退也。虞、芮，二國名也，並在河之東。二國之君相與爭田，久而不平，聞文王之德，乃往斷焉。入周之境，則耕者讓畔，行者讓路，乃相謂曰：『我小人也，不可以履君子之庭。』遂相讓，以其所爭為閑田而退。」</note>
宜報告天下。」奏可。宰衡出，從大車前後各十乘，直事尚書郎、侍御史、謁者、中黃門、期門羽林。
      <note>[七]師古曰：「自此以上，皆從宰衡出。」</note>
宰衡常持節，所止，謁者代持之。
      <note>[八]師古曰：「相代而持也。」</note>
宰衡掾史秩六百石，三公稱「敢言之」。</p>
   </div>
   <pb n="4069"/>
   <div>
      <p>是歲，莽奏起明堂、辟雍、靈臺，為學者築舍萬區，作市、常滿倉，制度甚盛。立樂經，益博士員，經各五人。徵天下通一藝教授十一人以上，及有逸禮、古書、毛詩、周官、爾雅、天文、圖讖、鍾律、月令、兵法、史篇文字，
      <note>[一]孟康曰：「史榴所作十五篇古文書也。」師古曰：「周宣王太史史榴所作大篆書也。榴音直救反。」</note>
通知其意者，皆詣公車。網羅天下異能之士，至者前後千數，皆令記說廷中，將令正乖繆，壹異說云。羣臣奏言：「昔周公奉繼體之嗣，據上公之尊，然猶七年制度乃定。夫明堂、辟雍，墮廢千載莫能興，
      <note>[二]師古曰：「墮，毀也，音火規反。」</note>
今安漢公起于第家，輔翼陛下，四年于茲，功德爛然。
      <note>[三]師古曰：「爛然，章明之貌。」</note>
公以八月載生魄庚子
      <note>[四]師古曰：「載，始也。魄，月魄也。」</note>
奉使，朝用書
      <note>[五]孟康曰：「賦功役之書。」</note>
臨賦營築，越若翊辛丑，
      <note>[六]師古曰：「翊，明也。辛丑者，庚子之明日也。越，發語辭也。」</note>
諸生、庶民大和會，十萬衆並集，平作二旬，大功畢成。
      <note>[七]師古曰：「平作，謂不促遽也。平字或作丕。丕亦大也。」</note>
唐虞發舉，成周造業，誠亡以加。宰衡位宜在諸侯王上，賜以束帛加璧，大國乘車、安車各一，
      <note>[八]服虔曰：「大國乘車，如大國王之乘車也。」</note>驪馬二
</p>
   </div>
   <pb n="4070"/>
   <div>
      <p>
駟。」
      <note>[九]師古曰：「驪馬，並駕也。」</note>
詔曰：「可。其議九錫之法。」</p>
   </div>
   <div>
      <p>冬，大風吹長安城東門屋瓦且盡。</p>
   </div>
   <div>
      <p>五年正月，祫祭明堂，諸侯王二十八人，列侯百二十人，宗室子九百餘人，徵助祭。禮畢，封孝宣曾孫信等三十六人為列侯，餘皆益戶賜爵，金帛之賞各有數。是時，吏民以莽不受新野田而上書者前後四十八萬七千五百七十二人，及諸侯、王公、列侯、宗室見者皆叩頭言，宜亟加賞於安漢公。
      <note>[一]師古曰：「亟，急也。」</note>
於是莽上書曰：「臣以外屬，越次備位，未能奉稱。
      <note>[二]師古曰：「稱音尺證反。」</note>
伏念聖德純茂，承天當古，制禮以治民，作樂以移風，四海奔走，百蠻並轃，
      <note>[三]師古曰：「轃即臻字也。」</note>辭去之日，莫不隕涕。
</p>
   </div>
   <pb n="4071"/>
   <div>
      <p>
非有款誠，豈可虛致？自諸侯王已下至於吏民，咸知臣莽上與陛下有葭莩之故，
      <note>[四]師古曰：「葭，蘆也。莩者，其筩裏白皮也。言其輕薄而附著也，故以為喻。葭音加。莩音孚。」</note>
又得典職，每歸功列德者，輒以臣莽為餘言。臣見諸侯面言事於前者，未嘗不流汗而慙愧也。雖性愚鄙，至誠自知，德薄位尊，力少任大，夙夜悼栗，常恐污辱聖朝。今天下治平，風俗齊同，百蠻率服，皆陛下聖德所自躬親，太師光、太保舜等輔政佐治，羣卿大夫莫不忠良，故能以五年之間至致此焉。臣莽實無奇策異謀。奉承太后聖詔，宣之于下，不能得什一；受羣賢之籌畫，而上以聞，不能得什伍。
      <note>[五]師古曰：「言皆不曉，又遺忘也。」</note>
當被無益之辜，所以敢且保首領須臾者，誠上休陛下餘光，而下依羣公之故也。
      <note>[六]師古曰：「休，庇廕也。」</note>
陛下不忍衆言，輒下其章於議者。臣莽前欲立奏止，恐其遂不肯止。今大禮已行，助祭者畢辭，不勝至願，願諸章下議者皆寢勿上，使臣莽得盡力畢制禮作樂事。事成，以傳示天下，與海內平之。即有所間非，則臣莽當被詿上誤朝之罪；
      <note>[七]師古曰：「間音居莧反。」</note>
如無他譴，得全命賜骸骨歸家，避賢者路，是臣之私願也。惟陛下哀憐財幸！」
      <note>[八]師古曰：「此財與裁同，通用。」</note>
甄邯等白太后，詔曰：「可。唯公功德光於天下，是以諸侯、王公、列侯、宗室、諸生、吏民翕然同辭，連守闕庭，故下其章。諸侯、宗室辭去之日，復見前重陳，
      <note>[九]師古曰：「重音直用反。」</note>
雖曉喻罷遣，猶不肯去。告以孟夏將行厥賞，莫不驩悅，稱萬歲而退。今公每見，輒流涕叩頭言願不受賞，賞即加不敢當位。方制作未定，事須公而決，故且聽公。制作畢成，羣公以聞。究于前議，
      <note>[一０]師古曰：「究，竟也。」</note>
其九錫禮儀亟奏。」
      <note>[一一]師古曰：「亟，急也。」</note>
      </p>
   </div>
   <pb n="4072"/>
   <div>
      <p>於是公卿大夫、博士、議郎、列侯（富平侯）張純等
      <note>列侯（富平侯）張純等　景祐本無「富平侯」三字。</note>
九百二人皆曰：「聖帝明王招賢勸能，德盛者位高，功大者賞厚。故宗臣有九命上公之尊，則有九錫登等之寵。
      <note>[一]張晏曰：「宗臣有勳勞為上公，國所宗者也。周禮『上公九命』，九命。九賜也。」師古曰：「登等，謂升於常等也。」</note>
今九族親睦，百姓既章，萬國和協，黎民時雍，
      <note>[二]師古曰：「章，明也。時，是也。雍亦和也。自此已上皆取堯典敍堯德之言也。」</note>
聖瑞畢溱，太平已洽。
      <note>[三]師古曰：「溱亦與臻同。」</note>
帝者之盛莫隆於唐虞，而陛下任之；忠臣茂功莫著於伊周，而宰衡配之。所謂異時而興，如合符者也。謹以六藝通義，經文所見，周官、禮記宜於今者，為九命之錫。
      <note>[四]師古曰：「禮含文嘉云：『九錫者，車馬、衣服、樂懸、朱戶、納陛、武賁、鈇鉞、弓矢、秬鬯也。』」</note>
臣請命錫。」奏可。策曰：</p>
   </div>
   <pb n="4073"/>
   <div>
      <p>惟元始五年五月庚寅，太皇太后臨于前殿，延登，（請）〔親〕詔之曰：
      <note>延登，（請）〔親〕詔之曰：　沈欽韓說「請」當為「親」。按景祐、殿本都作「親」。</note>
公進，虛聽朕言。
      <note>[一]師古曰：「進前虛己而聽也。」</note>
前公宿衞孝成皇帝十有六年，納策盡忠，白誅故定陵侯淳于長，以彌亂發姦，
      <note>[二]師古曰：「彌讀曰弭。弭，止也。」</note>
登大司馬，職在內輔。孝哀皇帝即位，驕妾窺欲，姦臣萌亂，公手劾高昌侯董宏，改正故定陶共王母之僭坐。自是之後，朝臣論議，靡不據經。以病辭位，歸于第家，為賊臣所陷。就國之後，孝哀皇帝覺寤，復還公長安，臨病加劇，猶不忘公，復特進位。是夜倉卒，國無儲主，姦臣充朝，危殆甚矣。朕惟定國之計莫宜于公，引納于朝，即日罷退高安侯董賢，轉漏之間，忠策輒建，綱紀咸張。綏和、元壽，再遭大行，萬事畢舉，禍亂不作。輔朕五年，人倫之本正，天地之位定。
      <note>[三]張晏曰：「定冠婚之儀，徙南北之郊也。」</note>
欽承神祇，經緯四時，復千載之廢，矯百世之失，
      <note>[四]張晏曰：「封先代之後，立古文經，定迭毀之禮也。」</note>
天下和會，大衆方輯。
      <note>[五]師古曰：「輯與集字同。」</note>
詩之靈臺，書之作雒，鎬京之制，商邑之度，於今復興。
      <note>[六]師古曰：「靈臺，所以觀氣象者也。文王受命，作邑于豐，始立此臺，兆庶自勸，就其功作，故大雅靈臺之詩曰：『經始靈臺，經之營之，庶人攻之，不日成之。』作雒，謂周公營洛邑以為王都，所謂成周也。周書洛誥曰：『召公既相宅，周公往營成周，使來告卜，作洛誥。』豐、鎬相近，故總曰鎬京。成周既成，遷殷頑民使居之，故云商邑之度也。」</note>
昭章先帝之元功，明著祖宗之令德，推顯嚴父配天之義，修立郊禘宗祀之禮，以光大孝。是以四海雍雍，萬國慕義，蠻夷殊俗，不召自至，漸化端冕，奉珍
</p>
   </div>
   <pb n="4074"/>
   <div>
      <p>
助祭。
      <note>[七]師古曰：「蠻夷漸染朝化而正衣冠，奉其國珍來助祭。」</note>
尋舊本道，遵術重古，動而有成，事得厥中。至德要道，通於神明，祖考嘉享。光耀顯章，天符仍臻，元氣大同。麟鳳龜龍，衆祥之瑞，七百有餘。遂制禮作樂，有綏靖宗廟社稷之大勳。普天之下，惟公是賴，官在宰衡，位（在）〔為〕上公。
      <note>官在宰衡，位（在）〔為〕上公。　景祐、殿本都作「為」。</note>
今加九命之錫，其以助祭，共文武之職，
      <note>[八]師古曰：「共讀曰供。」</note>
乃遂及厥祖。
      <note>[九]師古曰：「榮寵之命，上延其先祖也。」</note>
於戲，豈不休哉！
      <note>[一０]師古曰：「於戲讀曰嗚呼。休，美也。」</note>
      </p>
   </div>
   <pb n="4075"/>
   <div>
      <p>於是莽稽首再拜，受綠韍袞冕衣裳，
      <note>[一]師古曰：「此韍謂蔽膝也，或謂韍韋畢。韍音弗。韋畢音畢。」</note>
瑒琫瑒珌，
      <note>[二]孟康曰：「瑒，玉名也。佩刀之飾，上曰琫，下曰珌。詩云『韋畢琫有珌』是也。」師古曰：「瑒音蕩。琫音布孔反。珌音必。」</note>
句履，
      <note>[三]孟康曰：「今齊祀履舄頭飾也。出履（一二）〔三〕寸。」
            
         
         出履（一二）〔三〕寸。　景祐本作「三」。
師古曰：「其形歧頭。句音巨俱反。」</note>
鸞路乘馬，
      <note>[四]師古曰：「鸞路，路車之施鸞者也，解在禮樂志。四馬曰乘，音食證反。其下亦同。」</note>
龍旂九旒，皮弁素積，
      <note>[五]師古曰：「素積，素裳也。」</note>
戎路乘馬，
      <note>[六]師古曰：「戎路，戎車也。」</note>
彤弓矢，盧弓矢，
      <note>[七]師古曰：「彤，赤色。盧，黑色。」</note>
左建朱鉞，右建金戚，
      <note>[八]師古曰：「鉞戚皆斧屬。」</note>
甲冑一具，
      <note>[九]師古曰：「冑，兠鍪。」</note>
秬鬯二卣，
      <note>[一０]師古曰：「秬鬯，香酒也。卣，中樽也，音攸，又音羊九反。」</note>
圭瓚二，
      <note>[一一]師古曰：「以圭為勺末。」</note>
九命青玉珪二，
      <note>[一二]師古曰：「青者，春色，東方生而長育萬物也。」</note>
朱戶納陛。
      <note>[一三]孟康曰：「納，內也。謂鑿殿基際為陛，不使露也。」師古曰：「孟說是也。尊者不欲露而升陛，故內之於霤下也。諸家之釋，文句雖煩，義皆不了，故無取云。」</note>
署宗官、祝官、卜官、史官，虎賁三百人，家令丞各一人，宗、祝、卜、史官皆置嗇夫，佐安漢公。在中府外第，虎賁為門衞，當出入者傅籍。
      <note>[一四]師古曰：「傅猶著也，音附。」</note>
自四輔、三公有事府第，皆用傳。
      <note>[一五]孟康曰：「傳，符也。」師古曰：「音張戀反。」</note>
以楚王邸為安漢公第，大繕治，通周衞。祖禰廟及寢皆為朱戶納陛。陳崇又奏：「安漢公祠祖禰，出城門，城門校尉宜將騎士從。入有門衞，出有騎士，所以重國也。」奏可。</p>
   </div>
   <pb n="4076"/>
   <div>
      <p>其秋，莽以皇后有子孫瑞，通子午道。
      <note>[一]張晏曰：「時年十四，始有婦人之道也。子，水；午，火也。水以天一為牡，火以地二為牝，故火為水妃，今通子午以協之。」</note>
子午道從杜陵直絕南山，徑漢中。
      <note>[二]師古曰：「子，北方也。午，南方也。言通南北道相當，故謂之子午耳。今京城直南山有谷通梁、漢道者，名子午谷。又宜州西界，慶州東界，有山名子午嶺，計南北直相當。此則北山者是子，南山者是午，共為子午道。」</note>
      </p>
   </div>
   <div>
      <p>風俗使者八人還，言天下風俗齊同，詐為郡國造歌謠，頌功德，凡三萬言。莽奏定著令。又奏為市無二賈，
      <note>[一]師古曰：「言純質也。賈音價。」</note>官無獄訟，邑無盜賊，野無飢民，道不拾遺，男女異路之制，犯者象
</p>
   </div>
   <pb n="4077"/>
   <div>
      <p>
刑。
      <note>[二]師古曰：「象刑，解在武紀及刑法志。」</note>
劉歆、陳崇等十二人皆以治明堂，宣教化，封為列侯。</p>
   </div>
   <div>
      <p>莽既致太平，北化匈奴，東致海外，南懷黃支，唯西方未有加。乃遣中郎將平憲等多持金幣誘塞外羌，使獻地，願內屬。憲等奏言：「羌豪良願等種，人口可萬二千人，願為內臣，獻鮮水海、允谷鹽池，平地美草皆予漢民，自居險阻處為藩蔽。問良願降意，對曰：『太皇太后聖明，安漢公至仁，天下太平，五穀成孰，或禾長丈餘，或一粟三米，或不種自生，或蠒不蠶自成，甘露從天下，醴泉自地出，鳳皇來儀，神爵降集。從四歲以來，羌人無所疾苦，故思樂內屬。』宜以時處業，置屬國領護。」事下莽，莽復奏曰：「太后秉統數年，恩澤洋溢，和氣四塞，絕域殊俗，靡不慕義。越裳氏重譯獻白雉，黃支自三萬里貢生犀，東夷王度大海奉國珍，匈奴單于順制作，去二名，今西域良願等復舉地為臣妾，昔唐堯橫被四表，亦亡以加之。今謹案已有東海、南海、北海郡，未有西海郡，請受良願等所獻地為西海郡。臣又聞聖王序天文，定地理，因山川民俗以制州界。漢家地廣二帝三王，
      <note>[一]服虔曰：「唐虞及周要服之內方七千里，夏殷方三千里，漢地南北萬三千里也。」</note>
凡十（三）〔二〕州，
      <note>凡十（三）〔二〕州，　景祐本作「三」，殿本作「二」。</note>
州名及界多不應經。堯典十有二州界，後定為九州。漢家廓地遼遠，州牧行部，遠者三萬餘里，不可為九。謹以經義正十二州名分界，以應正始。」奏可。又增法五十條，犯者徙之西海。徙者
</p>
   </div>
   <pb n="4078"/>
   <div>
      <p>
以千萬數，民始怨矣。</p>
   </div>
   <div>
      <p>泉陵侯劉慶上書
      <note>[一]師古曰：「王子侯年表『衆陵節侯賢，長沙定王子，本始四年戴侯真定嗣，二十二年薨，黃龍元年頃侯慶嗣。』此則是也。此傳及翟義傳並云泉陵，地理志泉陵屬零陵郡，而表作衆陵，表為誤也。」</note>
言：「周成王幼少，稱孺子，周公居攝。今帝富於春秋，宜令安漢公行天子事，如周公。」羣臣皆曰：「宜如慶言。」</p>
   </div>
   <div>
      <p>冬，熒惑入月中。</p>
   </div>
   <div>
      <p>平帝疾，莽作策，請命於泰畤，戴璧秉圭，願以身代。藏策金縢，置于前殿，敕諸公勿敢言。
      <note>[一]師古曰：「詐依周公為武王請命，作金縢也。」</note>
十二月平帝崩，大赦天下。莽徵明禮者宗伯鳳等與定天下吏六百石以上皆服喪三年。奏尊孝成廟曰統宗，孝平廟曰元宗。時元帝世絕，而宣帝曾孫有見王五人，
      <note>[二]師古曰：「王之見在者。」</note>
列侯廣戚侯顯等四十八人，莽惡其長大，曰：「兄弟不得相為後。」乃選玄孫中最幼廣戚侯子嬰，年二歲，託以為卜相最吉。</p>
   </div>
   <div>
      <p>是月，前煇光謝囂奏武功長孟通浚井得白石，
      <note>[一]師古曰：「浚，抒治之也。囂音許驕反。浚音峻。抒音直呂反。」</note>
上圓下方，有丹書著石，
      <note>[二]師古曰：「著音直略反。」</note>文曰「告
</p>
   </div>
   <pb n="4079"/>
   <div>
      <p>
安漢公莽為皇帝」。符命之起，自此始矣。莽使羣公以白太后，太后曰：「此誣罔天下，不可施行！」太保舜謂太后：「事已如此，無可奈何，沮之力不能止。
      <note>[三]師古曰：「沮，壞也，音才汝反。」</note>
又莽非敢有它，但欲稱攝以重其權，填服天下耳。」
      <note>[四]師古曰：「填音竹刃反。」</note>
太后聽許，舜等即共令太后下詔曰：「蓋聞天生衆民，不能相治，為之立君以統理之。君年幼稚，必有寄託而居攝焉，然後能奉天施而成地化，羣生茂育。書不云乎？『天工，人其代之。』
      <note>[五]師古曰：「虞書咎繇謨之辭也。言人代天理治工事也。」</note>
朕以孝平皇帝幼年，且統國政，幾加元服，委政而屬之。
      <note>[六]師古曰：「屬，付也。幾音曰冀。屬音之欲反。」</note>
今短命而崩，嗚呼哀哉！已使有司徵孝宣皇帝玄孫二十三人，差度宜者，以嗣孝平皇帝之後。
      <note>[七]師古曰：「差度謂擇也。度音大各反。」</note>
玄孫年在繈褓，不得至德君子，孰能安之？安漢公莽輔政三世，比遭際會，安光漢室，
      <note>[八]師古曰：「比，頻也。」</note>
遂同殊風，至于制作，與周公異世同符。今前煇光囂、武功長通上言丹石之符，朕深思厥意，云『為皇帝』者，乃攝行皇帝之事也。夫有法成易，非聖人者亡法。其令安漢公居攝踐祚，如周公故事，以武功縣為安漢公采地，
      <note>[九]師古曰：「采，官也。以官受地，故謂之采。」</note>
名曰漢光邑。具禮儀奏。」</p>
   </div>
   <pb n="4080"/>
   <div>
      <p>於是羣臣奏言：「太后聖德昭然，深見天意，詔令安漢公居攝。臣聞周成王幼少，周道未成，成王不能共事天地，修文武之烈。
      <note>[一]師古曰：「共讀曰恭。烈，業也。」</note>
周公權而居攝，則周道成，王室安；不居攝，則恐周隊失天命。
      <note>[二]師古曰：「隊音直類反。」</note>
書曰：『我嗣事子孫，大不克共上下，遏失前人光，在家不知命不易。天應棐諶，乃亡隊命。』
      <note>[三]師古曰：「周書君奭之篇也。邵公為保，周公為師，相成王為左右。邵公不悅，周公作君奭以告之。奭，召公名也。尊而呼之，故曰君也。言我恐後嗣子孫大不能恭承天地，絕失先王光大之道，不知受命之難。天所應輔唯在有誠，所以亡失其命也。共音恭。棐音匪。」</note>
說曰：
      <note>[四]師古曰：「謂說經義也。」</note>
周公服天子之冕，南面而朝羣臣，發號施令，常稱王命。召公賢人，不知聖人之意，故不說也。
      <note>[五]師古曰：「召讀曰邵。說讀曰悅。次下並同。」</note>
禮明堂記曰：『周公朝諸侯於明堂，天子負斧依南面而立。』
      <note>[六]師古曰：「依讀曰扆。此下亦同。」</note>
謂『周公踐天子位，六年朝諸侯，制禮作樂，而天下大服』也。召公不說。時武王崩，縗麤未除。
      <note>[七]師古曰：「縗音千回反。」</note>
由是言之，周公始攝則居天子之位，非乃六年而踐阼也。書逸嘉禾篇曰：『周公奉鬯立于阼階，延登，贊曰：「假王莅政，勤和天下。」』此周公攝政，贊者所稱。
      <note>[八]師古曰：「贊謂祭祝之辭也。」</note>
成王加元服，周公則致政。書曰『朕復子明辟』，
      <note>[九]師古曰：「周書洛誥載周公告成王之辭，言我復還明君之政於子也。復音扶目反。」</note>
周公常稱王命，專行不報，故言我復子明君也。臣請安漢公居攝踐祚，服天子韍冕，
      <note>[一０]師古曰：「此韍亦謂裳韍也。」</note>
背斧依于戶牖之間，南面朝羣臣，聽政事。車服出入警蹕，民臣稱臣妾，皆如天子之制。郊祀天地，宗祀明堂，共祀宗廟，享祭羣神，贊
</p>
   </div>
   <pb n="4081"/>
   <div>
      <p>
曰『假皇帝』，
      <note>[一一]師古曰：「贊謂祭祝之辭也。共音恭。」</note>
民臣謂之『攝皇帝』，自稱曰『予』。平決朝事，常以皇帝之詔稱『制』，以奉順皇天之心，輔翼漢室，保安孝平皇帝之幼嗣，遂寄託之義，隆治平之化。
      <note>[一二]師古曰：「遂，成也。」</note>
其朝見太皇太后、帝皇后，皆復臣節。自施政教於其宮家國采，如諸侯禮〔儀〕故事。
      <note>如諸侯禮〔儀〕故事。　王先謙說「禮」下脫「儀」字。按景祐、殿本都有。</note>
臣昧死請。」太后詔曰：「可。」明年，改元曰居攝。</p>
   </div>
   <pb n="4082"/>
   <div>
      <p>居攝元年正月，莽祀上帝於南郊，迎春於東郊，行大射禮於明堂，養三老五更，成禮而去。
      <note>[一]師古曰：「更音工衡反。」</note>
置柱下五史，秩如御史，聽政事，侍旁記疏言行。</p>
   </div>
   <div>
      <p>三月己丑，立宣帝玄孫嬰為皇太子，號曰孺子。以王舜為太傅左輔，甄豐為太阿右拂，
      <note>[一]師古曰：「拂讀曰弼。」</note>
甄邯為太保後承。又置四少，秩皆二千石。</p>
   </div>
   <div>
      <p>四月，安衆侯劉崇與相張紹謀曰：
      <note>[一]師古曰：「安衆康侯月，長沙定王子，崇即月之玄孫子也，見王子侯表。」</note>
「安漢公莽專制朝政，必危劉氏。天下非之者，乃莫敢先舉，此宗室恥也。吾帥宗族為先，海內必和。」紹等從者百餘人，遂進攻宛，不得入而敗。紹者，張竦之從兄也。竦與崇族父劉嘉詣闕自歸，莽赦弗罪。竦因為嘉作奏曰：</p>
   </div>
   <div>
      <p>建平、元壽之間，大統幾絕，宗室幾棄。
      <note>[一]師古曰：「幾亦音巨依反。」</note>
賴蒙陛下聖德，扶服振救，
      <note>[二]師古曰：「陛下謂莽也。服音蒲北反。」</note>
遮扞匡衞，國命復延，宗室明目。臨朝統政，發號施令，動以宗室為始，登用九族為先。並錄
</p>
   </div>
   <pb n="4083"/>
   <div>
      <p>
支親，建立王侯，南面之孤，計以百數。收復絕屬，存亡續廢，
      <note>[三]師古曰：「復音扶目反。」</note>
得比肩首，復為人者，嬪然成行，
      <note>[四]師古曰：「嬪然，多貌也。行，列也。嬪音匹人反。行音下郎反。」</note>
所以藩漢國，輔漢宗也。建辟雍，立明堂，班天法，流聖化，朝羣后，昭文德，宗室諸侯，咸益土地。天下喁喁，引領而歎，
      <note>[五]師古曰：「喁喁，衆口向上也，音顒。」</note>
頌聲洋洋，滿耳而入。
      <note>[六]師古曰：「論語載孔子曰：『師摯之始，關雎之亂，洋洋乎盈耳哉！』故竦引之也。洋音羊，又音翔。」</note>
國家所以服此美，膺此名，饗此福，受此榮者，豈非太皇太后日昃之思，陛下夕惕之念哉！何謂？
      <note>[七]師古曰：「先為設問，復陳其事也。」</note>
亂則統其理，危則致其安，禍則引其福，絕則繼其統，幼則代其任，晨夜屑屑，寒暑勤勤，
      <note>[八]師古曰：「屑屑猶切切，動作之意也。」</note>
無時休息，孳孳不已者，
      <note>[九]師古曰：「孳孳，不怠之意也，音與孜同。」</note>
凡以為天下，厚劉氏也。
      <note>[一０]師古曰：「為音于偽反。」</note>
臣無愚智，民無男女，皆諭至意。
      <note>[一一]師古曰：「諭，曉也。」</note>
      </p>
   </div>
   <pb n="4084"/>
   <div>
      <p>而安衆侯崇乃獨懷悖惑之心，操畔逆之慮，
      <note>[一]師古曰：「悖，乖也。」</note>
興兵動衆，欲危宗廟，惡不忍聞，罪不容誅，誠臣子之仇，宗室之讎，國家之賊，天下之害也。是故親屬震落而告其罪，民人潰畔而棄其兵，進不跬步，退伏其殃。
      <note>[二]師古曰：「半步曰跬，謂一舉足也，音（宗）〔空〕橤反。」
            
         
         音（宗）〔空〕橤反。　景祐、殿本都作「空」。
      </note>
百歲之母，孩提之子，
      <note>[三]師古曰：「嬰兒始孩，人所提挈，故曰孩提也。孩者，小兒笑也。」</note>
同時斷斬，懸頭竿杪，
      <note>[四]師古曰：「杪，末也，音莫小反。」</note>
珠珥在耳，首飾猶存，為計若此，豈不誖哉！
      <note>[五]師古曰：「誖，惑也，音布內反。」</note>
      </p>
   </div>
   <div>
      <p>臣聞古者畔逆之國，既以誅討，（而）〔則〕豬其宮室以為汙池，
      <note>（而）〔則〕豬其宮室以為汙池，　景祐、殿本都作「則」。王先謙說作「則」是。</note>
納垢濁焉，
      <note>[一]李奇曰：「掘其宮以為池，用貯水也。」師古曰：「豬謂畜水汙下也。汙音烏。」</note>
名曰凶虛，
      <note>[二]師古曰：「虛讀曰墟。墟，故居也，言凶人所居也。」</note>
雖生菜茹，而人不食。
      <note>[三]師古曰：「所食之菜曰茹，音人庶反。」</note>
四牆其社，覆上棧下，示不得通。
      <note>[四]師古曰：「棧謂以簀蔽之也。下則棧之，上則覆之，所以隔塞不通陰陽之氣。」</note>
辨社諸侯，
      <note>[五]孟康曰：「辨，布也。布崇社國，國各作一，見以為戒也。」師古曰：「辨讀曰班。」</note>
出門見之，著以為戒。
      <note>[六]師古曰：「著，明也。」</note>
方今天下聞崇之反也，咸欲騫衣手劍而叱之。其先至者，則拂其頸，
      <note>[七]師古曰：「拂，戾也，音佛。」</note>
衝其匈，刃其軀，切其肌；後至者，欲撥其門，仆其牆，
      <note>[八]師古曰：「仆，倒也。」</note>
夷其屋，焚其器，
      <note>[九]師古曰：「夷，平也。」</note>
應聲滌地，則時成創。
      <note>[一０]師古曰：「滌地猶言塗地。則時，即時也。創，傷也，音初良反。」</note>
而宗室尤甚，言必切齒焉。何則？以其背畔恩義，而
</p>
   </div>
   <pb n="4085"/>
   <div>
      <p>
不知重德之所在也。宗室所居或遠，嘉幸得先聞，不勝憤憤之願，願為宗室倡始，
      <note>[一一]師古曰：「倡音（先）〔昌〕向反。」
            
         
         倡音（先）〔昌〕向反。　殿本作「昌」。景祐本亦作「先」，疑「尺」字之誤。
      </note>
父子兄弟負籠荷鍤，馳之南陽，
      <note>[一二]師古曰：「籠，所以盛土也。鍤，鍫也。」</note>
豬崇宮室，令如古制。及崇社宜如亳社，以賜諸侯，用永監戒。願下四輔公卿大夫議，以明好惡，視四方。
      <note>[一三]師古曰：「視讀曰示。」</note>
      </p>
   </div>
   <pb n="4086"/>
   <div>
      <p>於是莽大說。
      <note>[一]師古曰：「說讀曰悅。」</note>
公卿曰：「皆宜如嘉言。」莽白太后下詔曰：「惟嘉父子兄弟，雖與崇有屬，不敢阿私，或見萌牙，相率告之，及其禍成，同共讎之，應合古制，忠孝著焉。其以杜衍戶千封嘉為（師）〔帥〕禮侯，
      <note>封嘉為（師）〔帥〕禮侯，　錢大昭說「師」當作「帥」。按通鑑作「率禮侯」，錢說是。</note>
嘉子七人皆賜爵關內侯。」後又封竦為淑德侯。長安（謂）〔為〕之語曰：
      <note>長安（謂）〔為〕之語曰：　景祐、殿本都作「為」。</note>
「欲求封，過張伯松；
      <note>[二]師古曰：「竦之字。」</note>
力戰鬬，不如巧為奏。」莽又封南陽吏民有功者百餘人，汙池劉崇室宅。後謀反者，皆汙池云。</p>
   </div>
   <div>
      <p>羣臣復白：「劉崇等謀逆者，以莽權輕也。宜尊重以填海內。」
      <note>[一]師古曰：「填音竹刃反。」</note>
五月甲辰，太后詔莽朝見太后稱「假皇帝」。</p>
   </div>
   <div>
      <p>冬十月丙辰朔，日有食之。</p>
   </div>
   <div>
      <p>十二月，羣臣奏請：「益安漢公宮及家吏，置率更令，廟、廄、廚長丞，中庶子，虎賁以下百餘人，又置衞士三百人。安漢公廬為攝省，府為攝殿，第為攝宮。」奏可。</p>
   </div>
   <div>
      <p>莽白太后下詔曰：「故太師光雖前薨，功效已列。太保舜、大司空豐、輕車將軍邯、步兵將軍建皆為誘進單于籌策，又典靈臺、明堂、辟雍、四郊，定制度，開子午道，與宰衡同心說
</p>
   </div>
   <pb n="4087"/>
   <div>
      <p>
德，
      <note>[一]師古曰：「說音悅。次下亦同。」</note>
合意并力，功德茂著。封舜子匡為同心侯，林為說德侯，光孫壽為合意侯，豐孫匡為并力侯。益邯、建各三千戶。</p>
   </div>
   <div>
      <p>是歲，西羌龐恬、傅幡等
      <note>[一]師古曰：「幡音敷元反，其字從巾。」</note>
怨莽奪其地作西海郡，反攻西海太守程永，永奔走。莽誅永，遣護羌校尉竇況擊之。</p>
   </div>
   <div>
      <p>二年春，竇況等擊破西羌。</p>
   </div>
   <div>
      <p>五月，更造貨：錯刀，一直五千；契刀，一直五百；大錢，一直五十，與五銖錢並行。民多盜鑄者。禁列侯以下不得挾黃金，輸御府受直，然卒不與直。</p>
   </div>
   <div>
      <p>九月，東郡太守翟義都試，勒車騎，因發犇命，立嚴鄉侯劉信為天子，
      <note>[一]師古曰：「東平煬王之子。」</note>
移檄郡國，言莽「毒殺平帝，攝天子位，欲絕漢室，今共行天罰誅莽。」
      <note>[二]師古曰：「共讀作（供）〔恭〕。」
            
         
         共讀作（供）〔恭〕。　景祐、殿本都作「恭」。
      </note>
郡國疑惑，衆十餘萬。莽惶懼不能食，晝夜抱孺子告禱郊廟，放大誥作策，
      <note>[三]師古曰：「放，依也。大誥，周書篇名，周公所作也。放音甫往反。」</note>
遣諫大夫桓譚等班於天下，諭以攝位當反政孺子之意。
      <note>[四]師古曰：「諭，曉告（也）〔之〕。」
            
         
         諭，曉告（也）〔之〕。　景祐、殿本都作「之」。
      </note>
遣王邑、孫建等八將軍擊義，分屯諸關，守塞。槐里男子趙明、霍鴻等起兵，以和翟義，
      <note>[五]師古曰：「和音胡臥反。」</note>
相與謀曰：「諸將精兵悉東，京師空，可攻長安。」衆稍多，至且十萬人，莽
</p>
   </div>
   <pb n="4088"/>
   <div>
      <p>
恐，遣將軍王奇、王級將兵拒之。以太保甄邯為大將軍，受鉞高廟，領天下兵，左杖節，右把鉞，屯城外。王舜、甄豐晝夜循行殿中。
      <note>[六]師古曰：「行音下更反。」</note>
      </p>
   </div>
   <div>
      <p>十二月，王邑等破翟義於圉。司威陳崇使監軍
      <note>[一]師古曰：「為使而監軍於外。」</note>
上書言：「陛下奉天洪範，心合寶龜，
      <note>[二]師古曰：「心與龜合也。」</note>
膺受元命，豫知成敗，（感）〔咸〕應兆占，
      <note>（感）〔咸〕應兆占，　景祐、殿本都作「咸」。</note>
是謂配天。配天之主，慮則移氣，言則動物，施則成化。臣崇伏讀詔書下日，竊計其時，聖思始發，而反虜仍破；
      <note>[三]師古曰：「思，慮也。」</note>
詔文始書，反虜大敗；制書始下，反虜畢斬，衆將未及齊其鋒芒。臣崇未及盡其愚慮，而事已決矣。」莽大說。
      <note>[四]師古曰：「說讀曰悅。」</note>
      </p>
   </div>
   <pb n="4089"/>
   <div>
      <p>三年春，地震。大赦天下。</p>
   </div>
   <div>
      <p>王邑等還京師，西與王級等合擊明、鴻，皆破滅，語在翟義傳。莽大置酒未央宮白虎殿，勞賜將帥。詔陳崇治校軍功，第其高下。莽乃上奏曰：「明聖之世，國多賢人，故唐虞之時，可比屋而封，至功成事就，則加賞焉。至於夏后塗山之會，執玉帛者萬國，諸侯執玉，附庸執帛。周武王孟津之上，尚有八百諸侯。周公居攝，郊祀后稷以配天，宗祀文王於明堂以配上帝，是以四海之內各以其職來祭，蓋諸侯千八百矣。禮記王制千七百餘國，是以孔子著孝經曰：『不敢遺小國之臣，而況於公侯伯子男乎？故得萬國之歡心以事其先王。』此天子之孝也。秦為亡道，殘滅諸侯以為郡縣，欲擅天下之利，故二世而亡。高皇帝受命除殘，考功施賞，建國數百，後稍衰微，其餘僅存。太皇太后躬統大綱，廣封功德以勸善，興滅繼絕以永世，是以大化流通，旦暮且成。遭羌寇害西海郡，反虜流言東郡，逆賊惑衆西土，忠臣孝子莫不奮怒，所征殄滅，盡備厥辜，天子咸寧。今制禮作樂，實考周爵五等，地四等，有明文；
      <note>[一]蘇林曰：「爵五等：公、侯、伯、子、男也。地四等：公一等，侯伯二等，子男三等，附庸四等。」</note>
殷爵三等，有其說，無其文。
      <note>[二]師古曰：「公一等，侯二等，伯、子、男三等。」</note>
孔子曰：『周監於二代，郁郁乎文哉！吾從周。』
      <note>[三]師古曰：「論語載孔子之言也。監，視也。二代，夏、殷也。郁郁，文章貌。」</note>
臣請諸將帥當受爵邑者爵五等，地四等。」奏可。於是封者高為侯伯，次為子男，當賜爵關內侯者更名曰附城，凡數百人。擊西海者以「羌」為號，槐里以「武」為號，翟義以「虜」為號。</p>
   </div>
   <pb n="4090"/>
   <div>
      <p>羣臣復奏言：「太后修功錄德，遠者千載，近者當世，或以文封，或以武爵，深淺大小。靡不畢舉。今攝皇帝背依踐祚，宜異於宰國之時，制作雖未畢已，
      <note>[一]師古曰：「已，止也。」</note>
宜進二子爵皆為公。春秋『善善及子孫』，『賢者之後，宜有土地』。成王廣封周公庶子六（子）〔人〕，
      <note>成王廣封周公庶子六（子）〔人〕，　景祐、殿本都作「人」。</note>
皆有茅土。及漢家名相大將蕭、霍之屬，咸及支庶。兄子光，可先封為列侯；諸孫，制度畢已，大司徒、大司空上名，如前詔書。」太后詔曰：「進攝皇帝子襃新侯安為新舉公，賞都侯臨為襃新公，封光為衍功侯。」是時，莽還歸新都國，羣臣復白以封莽孫宗為新都侯。莽既滅翟義，自謂威德日盛，獲天人助，遂謀即真之事矣。</p>
   </div>
   <div>
      <p>九月，莽母功顯君死，意不在哀，令太后詔議其服。少阿、羲和劉歆與博士諸儒七十八人皆曰：「居攝之義，所以統立天功，興崇帝道，成就法度，安輯海內也。
      <note>[一]師古曰：「輯字與集同。」</note>
昔殷成湯既沒，而太子蚤夭，其子太甲幼少不明，伊尹放諸桐宮而居攝，以興殷道。周武王既沒，周道未
</p>
   </div>
   <pb n="4091"/>
   <div>
      <p>
成，成王幼少，周公屏成王而居攝，以成周道。
      <note>[二]師古曰：「屏猶擁也。」</note>
是以殷有翼翼之化，
      <note>[三]師古曰：「商頌殷武之詩曰『商邑翼翼，四方之極』，言商邑禮俗翼翼然可則傚，乃四方之中正也。」</note>
周有刑錯之功。
      <note>[四]師古曰：「謂成康之世囹圄空虛。」</note>
今太皇太后比遭家之不造，
      <note>[五]師古曰：「比，頻也。周頌閔予小子之篇曰『遭家不造』。造，成也。故議者引之。」</note>
委任安漢公宰尹羣僚，衡平天下。
      <note>[六]師古曰：「宰，治也。尹，正也。衡，平也，言如稱之衡。」</note>
遭孺子幼少，未能共上下，
      <note>[七]師古曰：「共讀曰恭。上下謂天地。」</note>
皇天降瑞，出丹石之符，是以太皇太后則天明命，詔安漢公居攝踐祚，將以成聖漢之業，與唐虞三代比隆也。攝皇帝遂開祕府，會羣儒，制禮作樂，卒定庶官，茂成天功。
      <note>[八]師古曰：「茂，美也。」</note>
聖心周悉，卓爾獨見，發得周禮，以明因監，
      <note>[九]李奇曰：「殷因於夏禮，周監於二代。」</note>
則天稽古，而損益焉，猶仲尼之聞韶，
      <note>[一０]師古曰：「孔子至齊郭門之外，遇一嬰兒，挈一壺，相與俱行，其視精，其心正，其行端。孔子謂御曰：『趣驅之，趣驅之，韶樂方作。』孔子至彼而及韶，聞之，三月不知肉味。言天縱多能而識微也，故取喻耳。」</note>
日月之不可階，
      <note>[一一]師古曰：「論語載子貢敍孔子德云：『他人賢者，丘陵也，猶可踰也。仲尼，日月也，無得而踰焉。』又曰：『夫子之不可及，猶天之不可階而升也。』」</note>
非聖哲之至，孰能若茲！綱紀咸張，成在一匱，
      <note>[一二]師古曰：「論語云孔子曰：『譬如為山，未成一匱，止吾止也。譬如平地，雖覆一匱，進吾往也。』匱者，織草為器，所以盛土也。言人修（德）行道〔德〕，
            
         
         言人修（德）行道〔德〕，　景祐、殿本都作「修行道德」。
有若為山，雖于平地，始覆一匱之土而作不止，可以得成，故吾欲往觀之。今此議者謂莽修行政化，致於太平，本由一匱也。」</note>
此其所以保佑聖漢，安靖元元之效也。今功顯君薨，禮『庶子為後，為其母緦。』傳曰『與尊者為體，不敢服其私親也。』攝皇帝以聖德承皇天之命，受太后之詔居攝踐祚，奉漢大宗之後，上有天地社稷之重，下有元元萬機之憂，不得顧其私親。故太皇太后建厥元孫，俾侯新都，
      <note>[一三]師古曰：「建，立也。元，長也。謂立莽孫宗為新都侯也。俾，使也。」</note>
為哀侯後。明攝皇帝與尊者為體，承宗廟之祭，奉共養太皇太后，不得服其私親也。周禮曰『王為諸侯緦縗』，『弁而加環絰』，
      <note>[一四]師古曰：「於弁上加環絰也。謂之環者，言其輕細如環之形。」</note>
同姓則麻，異姓則葛。攝皇帝當為功顯君緦縗，弁而加麻環絰，如天子弔諸侯服，以應聖制。」莽遂行焉，凡壹弔再會，而令新都侯宗為主，服喪三年云。</p>
   </div>
   <pb n="4092"/>
   <div>
      <p>司威陳崇奏，衍功侯光私報執金吾竇況，令殺人，況為收繫，致其法。莽大怒，切責光。
</p>
   </div>
   <pb n="4093"/>
   <div>
      <p>
光母曰：「女自眡孰與長孫、中孫？」
      <note>[一]師古曰：「長孫、中孫，莽子宇及獲字也。皆為莽所殺，故云然。中讀曰仲。」</note>
遂母子自殺，及況皆死。初，莽以事母、養嫂、撫兄子為名，及後悖虐，復以示公義焉。
      <note>[二]服虔曰：「不舍光罪為公義。」</note>
令光子嘉嗣爵為侯。</p>
   </div>
   <div>
      <p>莽下書曰：「遏密之義，訖于季冬，
      <note>[一]張晏曰：「平帝以元始五年十二月崩，至此再朞年也。」師古曰：「虞書：『放勳乃徂，百姓如喪考妣，三載，四海遏密八音。』遏，止也。密，靜也。謂不作樂也。故莽引之。」</note>
正月郊祀，八音當奏。王公卿士，樂凡幾等？五聲八音，條各云何？其與所部儒生各盡精思，悉陳其義。」</p>
   </div>
   <div>
      <p>是歲廣饒侯劉京、車騎將軍千人扈雲、大保屬臧鴻奏符命。
      <note>[一]師古曰：「千人，官名也，屬車騎將軍。扈其姓，雲其名。」</note>
京言齊郡新井，雲言巴郡石牛，鴻言扶風雍石，莽皆迎受。十一月甲子，莽上奏太后曰：「陛下至聖，遭家不造，遇漢十二世三七之，承天威命，詔臣莽居攝，受孺子之託，任天下之寄。臣莽兢兢業業，懼於不稱。
      <note>[二]師古曰：「兢兢，慎也。業業，危也。」</note>
宗室廣饒侯劉京上書言：『七月中，齊郡臨淄縣昌興亭長辛當一暮數夢，曰：「吾，天公使也。天公使我告亭長曰：『攝皇帝當為真。』即不信我，此亭中當有新井。」亭長晨起視亭中，誠有新井，
      <note>[二]師古曰：「誠，實也。」</note>
入地且百尺。』十一月壬子，直建冬至，
      <note>[四]師古曰：「壬子之日冬至，而其日當建。」</note>
巴郡石牛，戊午，雍石文，皆到于未央宮之前殿。臣與太保安陽侯舜等視，天風起，塵冥，風止，得銅符帛圖於石
</p>
   </div>
   <pb n="4094"/>
   <div>
      <p>
前，文曰：『天告帝符，獻者封侯。承天命，用神令。』騎都尉崔發等眡說。
      <note>[五]師古曰：「眡，古視字也。視其文而說其意也。」</note>
及前孝哀皇帝建平二年六月甲子下詔書，更為太初元將元年，案其本事，甘忠可、夏賀良讖書臧蘭臺。
      <note>[六]師古曰：「蘭臺，掌圖籍之所。」</note>
臣莽以為元將元年者，大將居攝改元之文也，於今信矣。尚書康誥『王若曰：「孟侯，朕其弟，小子封。」』
      <note>[七]師古曰：「孟，長也。孟侯者，言為諸侯之長也。封者，衞康叔名。」</note>
此周公居攝稱王之文也。春秋隱公不言即位，攝也。此二經周公、孔子所定，蓋為後法。孔子曰：『畏天命，畏大人，畏聖人之言。』
      <note>[八]師古曰：「論語載孔子之言也，已解在上。」</note>
臣莽敢不承用！臣請共事神祇宗廟，奏言太皇太后、孝平皇后，皆稱假皇帝。
      <note>[九]師古曰：「共音曰恭。」</note>
其號令天下，天下奏言事，毋言『攝』。以居攝三年為初始元年，漏刻以百二十為度，用應天命。臣莽夙夜養育隆就孺子，
      <note>[一０]師古曰：「隆，長也。成就之使其長大也。」</note>
令與周之成王比德，宣明太皇太后威德於萬方，期於富而教之。孺子加元服，復子明辟，如周公故事。」奏可。衆庶知其奉符命，指意羣臣博議別奏，以視即真之漸矣。
      <note>[一一]師古曰：「視讀曰示。」</note>
      </p>
   </div>
   <pb n="4095"/>
   <div>
      <p>期門郎張充等六人謀共劫莽，立楚王。發覺，誅死。</p>
   </div>
   <div>
      <p>梓潼人哀章
      <note>[一]師古曰：「梓潼，廣漢之縣也。潼音童。」</note>
學問長安，素無行，好為大言。見莽居攝，即作銅匱，為兩檢，署其一曰「天帝行璽金匱圖」，其一署曰「赤帝行璽某傳予黃帝金策書」。某者，高皇帝名也。書言王莽為真天子，皇太后如天命。圖書皆書莽大臣八人，又取令名王興、王盛，章因自竄姓名，
      <note>[二]師古曰：「竄謂廁著也。」</note>
凡為十一人，皆署官爵，為輔佐。章聞齊井、石牛事下，即日昏時，衣黃衣，持匱至高廟，以付僕射。僕射以聞。戊辰，莽至高廟拜受金匱神嬗。
      <note>[三]師古曰：「嬗，古禪字。言有神命，使漢禪位於莽也。」</note>
御王冠，謁太后，還坐未央宮前殿，下書曰：「予以不德，託于皇初祖考黃帝之後，皇始祖考虞帝之苗裔，而太皇太后之末屬。皇天上帝隆顯大佑，成命統序，符契圖文，金匱策書，神明詔告，屬予以天下兆民。
      <note>[四]師古曰：「屬，委付也，音之欲反。」</note>
赤帝漢氏高皇帝之靈，承天命，傳國金策之書，予甚祗畏，敢不欽受！以戊辰直定，
      <note>[五]師古曰：「於建除之次，其日當定。」</note>
御王冠，即真天子位，定有天下之號曰新。其改正朔，易服色，變犧牲，殊徽幟，異器制。
      <note>[六]師古曰：「徽幟，通謂旌旗之屬也。幟音式志反。」</note>
以十二月朔癸酉為建國元年正月之朔，以雞鳴為時。服色配德上黃，犧牲應正用白，使節之旄旛
</p>
   </div>
   <pb n="4096"/>
   <div>
      <p>
皆純黃，其署曰『新使五威節』，以承皇天上帝威命也。」</p>
   </div>
   <div>
      <p>始建國元年正月朔，莽帥公侯卿士奉皇太后璽韍，
      <note>[一]師古曰：「韍謂璽之組，音弗。」</note>
上太皇太后，順符命，去漢號焉。</p>
   </div>
   <div>
      <p>初，莽妻宜春侯王氏女，立為皇后。
      <note>[一]師古曰：「王訢為丞相，初封宜春侯，傳爵至孫咸。莽妻，咸之女。」</note>
本生四男：宇、獲、安、臨。二子前誅死，安頗荒忽，
      <note>[二]師古曰：「荒音呼廣反。」</note>
乃以臨為皇太子，安為新嘉辟。
      <note>[三]師古曰：「辟，君也。謂之辟者，取為國君之義，音壁。」</note>
封宇子六人：千為功隆公，壽為功明公，吉為功成公，宗為功崇公，世為功昭公，利為功著公。大赦天下。</p>
   </div>
   <div>
      <p>莽乃策命孺子曰：「咨爾嬰，昔皇天右乃太祖，
      <note>[一]師古曰：「右讀曰佑。佑，助也。」</note>
歷世十二，享國二百一十載，曆數在于予躬。詩不云乎？『侯服于周，天命靡常。』
      <note>[二]師古曰：「大雅文王之詩也。言殷之後嗣，乃為諸侯，服事周室，是天命無常也。謂微子為宋公也。」</note>
封爾為定安公，永為新室賓。於戲！
      <note>[三]師古曰：「於戲音曰嗚呼。」</note>
      </p>
   </div>
   <pb n="4100"/>
   <div>
      <p>
敬天之休，
      <note>[四]師古曰：「休，美也。」</note>
往踐乃位，毋廢予命。」又曰：「其以平原、安德、漯陰、鬲、重丘，凡戶萬，
      <note>[五]師古曰：「五縣也。漯音它合反。鬲音與隔同。」</note>
地方百里，為定安公國。立漢祖宗之廟於其國，與周後並，行其正朔、服色。世世以事其祖宗，永以命德茂功，享歷代之祀焉。以孝平皇后為定安太后。」讀策畢，莽親執孺子手，流涕歔欷，
      <note>[六]師古曰：「歔音虛。欷音許氣反。」</note>
曰：「昔周公攝位，終得復子明辟，今予獨迫皇天威命，不得如意！」哀歎良久。中傅將孺子下殿，北面而稱臣。百僚陪位，莫不感動。</p>
   </div>
   <div>
      <p>又按金匱，輔臣皆封拜。以太傅、左輔、驃騎將軍安陽侯王舜為太師，封安新公；大司徒就德侯平晏為太傅，就新公；少阿、羲和、京兆尹紅休侯劉歆為國師，嘉新公；廣漢梓潼哀章為國將，美新公：是為四輔，位上公。太保、後承承陽侯甄邯
      <note>[一]師古曰：「承陽音烝陽。」</note>
為大司馬，承新公；丕進侯王尋為大司徒，章新公；步兵將軍成都侯王邑為大司空，隆新公：是為三公。大阿、右
</p>
   </div>
   <pb n="4101"/>
   <div>
      <p>
拂、大司空、衞將軍廣陽侯甄豐
      <note>[二]師古曰：「拂讀曰弼。」</note>
為更始將軍，廣新公；京兆王興為衞將軍，奉新公；輕車將軍成武侯孫建為立國將軍，成新公；京兆王盛為前將軍，崇新公：是為四將。凡十一公。王興者，故城門令史。王盛者，賣餅。莽按符命求得此姓名十餘人，兩人容貌應卜相，徑從布衣登用，以視神焉。
      <note>[三]師古曰：「視讀曰示。」</note>
餘皆拜為郎。是日，封拜卿大夫、侍中、尚書官凡數百人。諸劉為郡守，皆徙為諫大夫。</p>
   </div>
   <div>
      <p>改明光宮為定安館，定安太后居之。以故大鴻臚府為定安公第，皆置門衞使者監領。敕阿乳母不得與語，常在四壁中，
      <note>[一]孟康曰：「令定安公居四壁中，不得有所見。」</note>
至於長大，不能名六畜。後莽以女孫宇子妻之。</p>
   </div>
   <div>
      <p>莽策羣司曰：「歲星司肅，東（獄）〔嶽〕太師
      <note>東（獄）〔嶽〕太師　景祐、殿本都作「嶽」，此誤。</note>
典致時雨，
      <note>[一]應劭曰：「貌之不恭，是謂不肅。肅，敬也。厥罰常雨。常雨，水也。故申戒厥任，欲使雨澤以時也。」晉灼曰：「衆物生於東方，故戒太師也。」</note>
青煒登平，考景以晷。
      <note>[二]服虔曰：「煒音暉。」如淳曰：「青氣之光輝也。」晉灼曰：「言青陽之氣始升而上，以成萬物也。春秋分立表以正東西。東，日之始出也，故考景以晷屬焉。」</note>
熒惑司悊，南嶽太傅典致時奧，
      <note>[三]應劭曰：「視之不明，是謂不悊。悊，智也。厥罰常燠。燠，暑也。」晉灼曰：「南方，盛陽之位。太傅，師尊之稱，故戒之也。」師古曰：「奧音於六反。」</note>
赤煒頌平，考聲以律。
      <note>[四]晉灼曰：「頌，寬頌也。夏，假也。物假大，乃宣平也。六月陰氣之始，故為地統。地之中數六，六為律，律有形有色，色尚黃，故考聲以律屬焉。」師古曰：「頌讀曰容。」</note>
太白司艾，西嶽國師典致時陽，
      <note>[五]應劭曰：「言之不從，是謂不艾。艾，安也。厥罰常陽。陽，旱也。」師古曰：「艾讀曰乂。」</note>
白煒象平，考量以銓。
      <note>[六]應劭曰：「量，斗斛也。銓，權衡也。」晉灼曰：「象，形也，萬物無不成形於西方，大小輕重皆可知，故稱量屬焉。」</note>
辰星司謀，北嶽國將典致時寒，
      <note>[七]應劭曰：「聽之不聰，是謂不謀。謀，圖也。厥罰常寒。」晉灼曰：「北，伏也。陽氣伏於下，陰主殺，故戒國將。」</note>
玄煒和平，考星以漏。
      <note>[八]應劭曰：「推五星行度以漏刻也。」晉灼曰：「和，合也。萬物皆合藏於北方，水又主平，故曰和平。曆度起於斗分，日月紀於攝提，攝提值斗杓所指以建時節，故考星屬焉。」</note>
月刑元股左，司馬典致武應，考方法矩，
      <note>[九]張晏曰：「月為刑，司馬主武，又典天，故使主威刑也。」</note>
主司天文，欽若昊天，敬授民時，力來農事，以豐年
</p>
   </div>
   <pb n="4102"/>
   <div>
      <p>
穀。
      <note>[一０]師古曰：「欽，敬也。若，順也。力來，勸勉之也。來音郎代反。」</note>
日德元厷右，司徒典致文瑞，考圜合規，
      <note>[一一]張晏曰：「日為陽位。」晉灼曰：「肱圜也。五教在寬，則和氣感物，四靈見象，故文瑞屬焉。」師古曰：「厷，古肱字。」</note>
主司人道，五教是輔，帥民承上，宣美風俗，五品乃訓。
      <note>[一二]師古曰：「五教，謂父義、母慈、兄友、弟恭、子孝也。五品即五常，謂仁、義、禮、智、信。」</note>
斗平元心中，司空典致物圖，考度以繩，
      <note>[一三]張晏曰：「斗，北斗也，主齊七政。司空主水土，土為中，故責之。」孟康曰：「易『河出圖，洛出書』，司空主水土，責以其物也。」晉灼曰：「中央為四季土。土者信，信者直，故為繩。」</note>
主司地里，平治水土，掌名山川，衆殖鳥獸，蕃茂草木。」各策命以其職，如典誥之文。</p>
   </div>
   <pb n="4103"/>
   <div>
      <p>置大司馬司允，
      <note>[一]師古曰：「允，信也。」</note>
大司徒司直，大司空司若，
      <note>[二]師古曰：「若，順也。」</note>
位皆孤卿。更名大司農曰羲和，後更為納言，大理曰作士，太常曰秩宗，大鴻臚曰典樂，少府曰共工，
      <note>[三]師古曰：「共音曰龔。」</note>
水衡都尉曰予虞，與三公司卿凡九卿，分屬三公。每一卿置大夫三人，一大夫置元士三人，凡二十七大夫，八十一元士，分主中都官諸職。更名光祿勳曰司中，太僕曰太御，衞尉曰太衞，執金吾曰奮武，中尉曰軍正，又置大贅官，主乘輿服御物，
      <note>[四]師古曰：「贅，聚也，言財物所聚也，音之銳反。」</note>
後又典兵秩，位皆上卿，號曰六監。改郡太守曰大尹，都尉曰太尉，縣令長曰宰，御史曰執法，公車司馬曰王路四門，長樂宮曰常樂室，未央宮曰壽成室，前殿曰王路堂，
      <note>[五]服虔曰：「如言路寢也。」</note>
長安曰常安。更名秩百石曰庶士，三百石曰下士，四百石曰中士，五百石曰命士，六百石曰元士，千石曰下大夫，比二千石曰中大夫，二千石曰上大夫，中二千石曰卿。車服黻冕，各有差品。
      <note>[六]師古曰：「此黻謂衣裳之黻。」</note>
又置司恭、司徒、司明、司聰、司中大夫及誦詩工、
</p>
   </div>
   <pb n="4104"/>
   <div>
      <p>
徹膳宰，以司過。策曰：「予聞上聖欲昭厥德，罔不慎修厥身，用綏于遠，是用建爾司于五事。毋隱尤，毋將虛，
      <note>[七]師古曰：「尤，過也。將，助也。虛謂虛美也。言勿隱吾過，而助為虛美。」</note>
好惡不愆，立于厥中。
      <note>[八]師古曰：「愆，違也。」</note>
於戲，勗哉！」
      <note>[九]師古曰：「於戲讀曰嗚呼。勗，勉也。」</note>
令王路設進善之旌，非謗之木，（欲）〔敢〕諫之鼓。
      <note>（欲）〔敢〕諫之鼓。　景祐本作「敢」。王念孫說作「敢」是。</note>
      
         <note>[一０]師古曰：「非音曰誹。」</note>
諫大夫四人常坐王路門受言事者。</p>
   </div>
   <div>
      <p>封王氏齊縗之屬為侯，大功為伯，小功為子，緦麻為男，其女皆為任。
      <note>[一]師古曰：「任，充也。男服之義，男亦任也，音壬。」</note>
男以「睦」、女以「隆」為號焉，
      <note>[二]師古曰：「睦、隆，皆其受封邑之號，取嘉名也。」</note>
皆授印韍。
      <note>[三]師古曰：「韍亦印之組。次下並同。」</note>
令諸侯立太夫人、夫人、世子，亦受印韍。</p>
   </div>
   <pb n="4105"/>
   <div>
      <p>又曰：「天無二日，土無二王，百王不易之道也。漢氏諸侯或稱王，至于四夷亦如之，違於古典，繆於一統。其定諸侯王之號皆稱公，及四夷僭號稱王者皆更為侯。」</p>
   </div>
   <div>
      <p>又曰：「帝王之道，相因而通；盛德之祚，百世享祀。予惟黃帝、帝少昊、帝顓頊、帝嚳、帝堯、帝舜、帝夏禹、皋陶、伊尹咸有聖德，假于皇天，
      <note>[一]師古曰：「假，至也，升也，音工雅反。」</note>
功烈巍巍，光施于遠。予甚嘉之，營求其後，將祚厥祀。」惟王氏，虞帝之後也，出自帝嚳；劉氏，堯之後也，出自顓頊。於是封姚恂為初睦侯，奉黃帝後；
      <note>[二]服虔曰：「姚，舜姓，故封為黃帝後。」</note>
梁護為脩遠伯，奉少昊後；
      <note>[三]服虔曰：「以為伯益之後，故封之。」</note>
皇孫功隆公千，奉帝嚳後；劉歆為祁烈伯，奉顓頊後；國師劉歆子疊為伊休侯，奉堯後；
      <note>[四]師古曰：「上言紅休侯劉歆為國師嘉新公，今此云劉歆為祁烈伯，又言國師劉歆子為伊休侯，是則祁烈伯自別一劉歆，非國師也。」</note>
媯昌為始睦侯，奉虞帝後；山遵為襃謀子，奉皋陶後；伊玄為襃衡子，奉伊尹後。漢後定安公劉嬰，位為賓。周後衞公姬黨，更封為章平公，亦為賓。殷後宋公孔弘，運轉次移，更封為章昭侯，位為恪。
      <note>[五]師古曰：「恪，敬也。言待之加敬，亦如賓也。周以舜後并杞、宋為三恪也。」</note>
夏後遼西姒豐，封為章功侯，亦為恪。
      <note>[六]服虔曰：「姒，夏姓。」</note>
四代古宗，宗祀于明堂，以配皇始祖考虞帝。周公後襃魯子姬就，宣尼公後襃成子孔鈞，已前定焉。</p>
   </div>
   <pb n="4106"/>
   <div>
      <p>莽又曰：「予前在攝時，建郊宮，定祧廟，立社稷，
      <note>[一]師古曰：「遠祖曰祧，音吐堯反。」</note>
神祇報況，
      <note>[二]師古曰：「況，賜也。」</note>
或光自上復于下，流為烏，
      <note>[三]師古曰：「復音扶目反。」</note>
或黃氣熏烝，昭燿章明，以著黃、虞之烈焉。
      <note>[四]師古曰：「烈，餘業（反）〔也〕。
            
         
         烈，餘業（反）〔也〕。　景祐、殿本都作「也」，此誤。
自云承黃、虞之後。」</note>
自黃帝至于濟南伯王，而祖世氏姓有五矣。
      <note>[五]師古曰：「濟南伯王，莽之高祖。」</note>
黃帝二十五子，分賜厥姓十有二氏。虞帝之先，受姓曰姚，其在陶唐曰媯，在周曰陳，在齊曰田，在濟南曰王。予伏念皇初祖考黃帝，皇始祖考虞帝，以宗祀于明堂，宜序於祖宗之親廟。其立祖廟五，親廟四，后夫人皆配食。郊祀黃帝以配天，黃后以配地。
      <note>[六]孟康曰：「黃帝之后也。」</note>
以新都侯東弟為大禖，歲時以祀。
      <note>[七]師古曰：「禖，祀也。立此大祠，常以歲時祀其先也。」</note>
家之所尚，種祀天下。
      <note>[八]師古曰：「言國已立大禖祠先祖矣，其衆庶之家所尚者，各令傳祀勿絕，普天之下同其法。」</note>
姚、媯、陳、田、王氏凡五姓者，皆黃、虞苗裔，予之同族也。書不云乎？『惇序九族。』
      <note>[九]師古曰：「虞書咎繇謨之辭也。惇，厚也。」</note>
其令天下上此五姓名籍于秩宗，皆以為宗室。世世復，無有所與。
      <note>[一０]師古曰：「復音方目反。與讀曰預。」</note>
其元城王氏，勿令相嫁娶，以別族理親焉。」
      <note>[一一]師古曰：「元城王氏不得與四姓昏娶，以其同祖也。餘它王氏，則不禁焉。」</note>
封陳崇為統睦侯，奉胡王後；
      <note>[一二]孟康曰：「追王陳胡公。」</note>
田豐為世睦侯，奉敬王後。
      <note>[一三]孟康曰：「追王陳敬仲。」</note>
      </p>
   </div>
   <pb n="4107"/>
   <div>
      <p>天下牧守皆以前有翟義、趙明等領州郡，懷忠孝，封牧為男，守為附城。又封舊恩戴崇、金涉、箕閎、楊並等子皆為男。</p>
   </div>
   <div>
      <p>遣騎都尉囂等
      <note>[一]師古曰：「囂音許驕反。」</note>
分治黃帝園位於上都橋畤，
      <note>[二]師古曰：「橋山之上，故曰橋畤也。」</note>
虞帝於零陵九疑，胡王於淮陽陳，敬王於齊臨淄，愍王於城陽莒，
      <note>[三]服虔曰：「齊愍王。」</note>
伯王於濟南東平陵，孺王於魏郡元城，
      <note>[四]師古曰：「莽之高祖名遂字伯紀，曾祖名賀字翁孺，故謂之伯王、孺王。」</note>
使者四時致祠。
</p>
   </div>
   <pb n="4108"/>
   <div>
      <p>
其廟當作者，以天下初定，且祫祭於明堂太廟。</p>
   </div>
   <div>
      <p>以漢高廟為文祖廟。
      <note>[一]師古曰：「欲法舜受終於文祖。」</note>
莽曰：「予之皇始祖考虞帝受嬗于唐，
      <note>[二]師古曰：「嬗，古禪字。」</note>
漢氏初祖唐帝，世有傳國之象，
      <note>[三]師古曰：「堯傳舜，漢傳莽，自以舜後，故言有傳國之象。」</note>
予復親受金策於漢高皇帝之靈。惟思襃厚前代，何有忘時？漢氏祖宗有七，
      <note>[四]蘇林曰：「漢本祀祖宗有四，莽以元帝、成帝、平帝為宗，故有七。」</note>
以禮立廟于定安國。其園寢廟在京師者，勿罷，祠薦如故。予以秋九月親入漢氏高、元、成、平之廟。諸劉更屬籍京兆大尹，勿解其復，各終厥身，
      <note>[五]師古曰：「復音方目反。」</note>
州牧數存問，勿令有侵冤。」</p>
   </div>
   <div>
      <p>又曰：「予前在大麓，至于攝假，
      <note>[一]師古曰：「大麓者，謂為大司馬、宰衡時，妄引『舜納于大麓，烈風雷雨不迷』也。攝假，謂初為攝皇帝，又為假皇帝。」</note>
深惟漢氏三七之，赤德氣盡，思索廣求，
      <note>[二]師古曰：「索亦求也，音山客反。」</note>所以
</p>
   </div>
   <pb n="4109"/>
   <div>
      <p>
輔劉延期之（述）〔術〕，
      <note>所以輔劉延期之（述）〔術〕，　景祐、殿、局本都作「術」，此誤。</note>
靡所不用。以故作金刀之利，幾以濟之。
      <note>[三]師古曰：「幾讀曰冀。」</note>
然自孔子作春秋以為後王法，至于哀之十四而一代畢，協之於今，亦哀之十四也。
      <note>[四]張晏曰：「漢哀帝即位六年，平帝五年，居攝三年，凡十四年。」</note>
赤世計盡，終不可強濟。皇天明威，黃德當興，隆顯大命，屬予以天下。
      <note>[五]師古曰：「屬音之欲反。」</note>
今百姓咸言皇天革漢而立新，
      <note>[六]師古曰：「革，改也。」</note>
廢劉而興王。夫『劉』之為字『卯、金、刀』也，正月剛卯，金刀之利，皆不得行。
      <note>[七]服虔曰：「剛卯，以正月卯日作佩之，長三（尺）〔寸〕，廣一寸，四方，或用（五）〔玉〕，
            
         
         長三（尺）〔寸〕，廣一寸，四方，或用（五）〔玉〕，　景祐、殿、局本「尺」都作「寸」，通鑑注同。「五」都作「玉」，此誤，下同。
或用金，或用桃，著革帶佩之。今有玉在者，銘其一面曰『正月剛卯』。金刀，莽所鑄之錢也。」晉灼曰：「剛卯長一寸，廣五分，四方。當中央從穿
作孔，以采絲（茸）〔葺〕其底，
            
         
         以采絲（茸）〔葺〕其底，　殿本作「葺」。王先謙說殿本是。
如冠纓頭蕤。刻其上面，作兩行書，文曰『正月剛卯既央，靈殳四方，赤青白黃，四色是當。帝令祝融，以教夔、龍，庶疫剛癉，莫我敢當。』其一銘曰『疾日嚴卯，帝令夔化，順爾固伏，化茲靈殳。既正既直，既觚既方，庶疫剛癉，莫我敢當。』」師古曰：「今往往有土中得玉剛卯者，案大小及文，服說是也。莽以劉字上有卯，下有金，旁又有刀，故禁剛卯及金刀也。」</note>
博謀卿士，僉曰天人同應，昭然著明。其去剛卯莫以為佩，除刀錢勿以為利，承順天心，快百姓意。」乃更作小錢，徑六分，重一銖，文曰「小錢直一」，與前「大錢五十」者為二品，並行。欲防民盜鑄，乃禁不得挾銅炭。</p>
   </div>
   <pb n="4110"/>
   <div>
      <p>（是歲）四月，
      <note>（是歲）四月，　景祐本無「是歲」二字。</note>
徐鄉侯劉快結黨數千人起兵於其國。
      <note>[一]師古曰：「快，膠東恭王子也。而王子侯表作炔，字從火，與此不同，疑表誤。」</note>
快兄殷，故漢膠東王，時改為扶崇公。快舉兵攻即墨，殷閉城門，自繫獄。吏民距快，快敗走，至長廣死。莽曰：「昔予之祖濟南愍王困於燕寇，自齊臨淄出保于莒。宗人田單廣設奇謀，獲殺燕將，復定齊國。今即墨士大夫復同心殄滅反虜，予甚嘉其忠者，憐其無辜。其赦殷等，非快之妻子它親屬當坐者皆勿治。弔問死傷，賜亡者葬錢，人五萬。殷知大命，深疾惡快，以故輒伏厥辜。其滿殷國戶萬，地方百里。」又封符命臣十餘人。</p>
   </div>
   <div>
      <p>莽曰：「古者，設廬井八家，一夫一婦田百畝，什一而稅，則國給民富而頌聲作。
      <note>[一]師古曰：「給，足也。」</note>
此唐虞之道，三代所遵行也。秦為無道，厚賦稅以自供奉，罷民力以極欲，
      <note>[二]師古曰：「罷讀曰疲。」</note>
壞聖制，廢井田，是以兼并起，貪鄙生，強者規田以千數，弱者曾無立錐之居。又置奴婢之市，與牛馬同蘭，
      <note>[三]師古曰：「蘭謂遮蘭之，若牛馬蘭圈也。」</note>
制於民臣，顓斷其命。姦虐之人因緣為利，至略賣人妻子，逆天心，誖人倫，
      <note>[四]師古曰：「誖，亂也。誖音布內反。」</note>繆於
</p>
   </div>
   <pb n="4111"/>
   <div>
      <p>
『天地之性人為貴』之義。
      <note>[五]師古曰：「孝經稱孔子曰『天地之性人為貴』，故引之。性，生也。」</note>
書曰『予則奴戮女』，
      <note>[六]師古曰：「夏書甘誓之辭也。奴戮，戮之以為奴也。說書者以為帑，子也，戮及妻子。此說非也。泰誓云『囚奴正士』，豈及子之謂乎？女讀曰汝。」</note>
唯不用命者，然後被此辜矣。漢氏減輕田租，三十而稅一，常有更賦，罷癃咸出，
      <note>[七]師古曰：「更音工衡反。罷音疲。癃音隆。」</note>
而豪民侵陵，分田劫假。厥名三十稅一，實什稅五也。
      <note>[八]師古曰：「解並在食貨志。」</note>
父子夫婦終年耕芸，
      <note>[九]師古曰：「芸字與耘同。」</note>
所得不足以自存。故富者犬馬餘菽粟，驕而為邪；貧者不厭糟糠，窮而為姦。
      <note>[一０]師古曰：「厭，飽也。」</note>
俱陷于辜，刑用不錯。
      <note>[一一]師古曰：「錯，置也，音千故反。」</note>
予前在大麓，始令天下公田口井，
      <note>[一二]師古曰：「計口而為井田。」</note>
時則有嘉禾之祥，遭反虜逆賊且止。今更名天下田曰『王田』，奴婢曰『私屬』，皆不得賣買。其男口不盈八，而田過一井者，分餘田予九族鄰里鄉黨。故無田，今當受田者，如制度。敢有非井田聖制，無法惑衆者，投諸四裔，以禦魑魅，
      <note>[一三]師古曰：「魑，山神也。魅，老物精也。魑音螭。魅音媚。」</note>
如皇始祖考虞帝故事。」</p>
   </div>
   <pb n="4112"/>
   <div>
      <p>是時百姓便安漢五銖錢，以莽錢大小兩行難知，又數變改不信，皆私以五銖錢市買。譌言大錢當罷，莫肯挾。莽患之，復下書：「諸挾五銖錢，言大錢當罷者，比非井田制，投四裔。」於是農商失業，食貨俱廢，民人至涕泣於市道。及坐賣買田宅奴婢，鑄錢，自諸侯卿大夫至于庶民，抵罪者不可勝數。</p>
   </div>
   <div>
      <p>秋，遣五威將王奇等十二人班符命四十二篇於天下。德祥五事，符命二十五，福應十二，凡四十二篇。其德祥言文、宣之世黃龍見於成紀、新都，高祖考王伯墓門梓柱生枝葉之屬。符命言井石、金匱之屬。福應言雌雞化為雄之屬。其文爾雅依託，皆為作說，
      <note>[一]師古曰：「爾雅，近正也。謂近於正經，依古義而為之說。」</note>
大歸言莽當代漢有天下云。總而說之曰：「帝王受命，必有德祥之符瑞，協成五命，申以福應，
      <note>[二]師古曰：「五命，謂五行之次，相承以受命也。申，重也。」</note>
然後能立巍巍之功，傳于子孫，永享無窮之祚。故新室之興也，德祥發於漢三七九世之後。
      <note>[三]蘇林曰：「二百一十歲，九天子也。」</note>
肇命於新都，受瑞於黃支，
      <note>[四]孟康曰：「獻生犀。」</note>
開王於武功，定命於子同，
      <note>[五]孟康曰：「梓潼縣也，莽改也。」</note>
成命於巴宕，
      <note>[六]晉灼曰：「巴郡宕渠縣也。」</note>申福於
</p>
   </div>
   <pb n="4113"/>
   <div>
      <p>
十二應，天所以保祐新室者深矣，固矣！武功丹石出於漢氏平帝末年，火德銷盡，土德當代，皇天眷然，去漢與新，以丹石始命於皇帝。皇帝謙讓，以攝居之，未當天意，故其秋七月，天重以三能文馬。
      <note>[七]服虔曰：「三台星也。」晉灼曰：「許慎說，文馬縞身金精，周成王時犬戎獻之。」師古曰：「能音台。」</note>
皇帝復謙讓，未即位，故三以鐵契，四以石龜，五以虞符，六以文圭，七以玄印，八以茂陵石書，九以玄龍石，十以神井，十一以大神石，十二以銅符帛圖。申命之瑞，寖以顯著，
      <note>[八]師古曰：「寖，漸也。」</note>
至于十二，以昭告新皇帝。皇帝深惟上天之威不可不畏，故去攝號，猶尚稱假，改元為初始，欲以承塞天命，克厭上帝之心。
      <note>[九]師古曰：「塞，當也。厭，滿也。」</note>
然非皇天所以鄭重降符命之意。
      <note>[一０]師古曰：「鄭重猶言頻煩也。重音直用反。」</note>
故是日天復決（其）以勉書。
      <note>故是日天復決（其）以勉書。　李慈銘說「其」字衍。</note>
      
         <note>[一一]孟康曰：「哀章所作策書也。言數有瑞應，莽自謙居攝，天復決其疑，勸勉令為真也。」晉灼曰：「勉字當為龜。是日自復有龜書及天下金匱圖策事也。」師古曰：「孟說是。」</note>
又侍郎王盱見人衣白布單衣，赤繢方領，
      <note>[一二]師古曰：「繢者，會五采也。以布為單衣，以赤加繢為其方領也。盱音許于反。繢音胡內反。」</note>
冠小冠，立于王路殿前，謂盱曰：『今日天同色，以天下人民屬皇帝。』
      <note>[一三]師古曰：「同色者，言五方天神共齊其謀，同其顏色也。字或作包，包者，言天總包括天下人衆，而與莽也。其義兩通。屬，委也，音之欲反。」</note>
盱怪之，行十餘步，人忽不見。至丙寅暮，漢氏高廟有金匱圖策：『高帝承天命，以國傳新皇帝。』明旦，宗伯忠孝侯劉宏以聞，乃召公卿議，未決，而大神石人談曰：『趣新皇帝之高廟受命，毋留！』
      <note>[一四]師古曰：「趣讀曰促。」</note>
於是新皇帝立登車，之漢氏高廟受命。受命之日，丁卯也。丁，火，漢氏之德也。卯，劉姓所以為字也。明漢劉火德盡，而傳於新室也。皇帝謙謙，既備固讓，十二符應迫著，命不可辭，
      <note>[一五]師古曰：「迫，促也。著，明也。」</note>
懼然祗畏，葦然閔漢氏之終不可濟，
      <note>[一六]師古曰：「懼音瞿。瞿然，自失之意也。葦然，變動之貌也。瞿音居具反。」</note>
斖斖在左右之不得從意，
      <note>[一七]師古曰：「斖斖，自勉之意。左右，助也。言欲助漢室而迫天命，不得從其本意也。左右音曰佐佑也。」</note>
為之三夜不御寢，三日不御食，延問公侯卿大夫，僉曰：『宜奉如上天威命。』於是乃改元定號，海內更始。新室既定，神祇懽喜，申以福應，吉瑞累仍。
      <note>[一八]師古曰：「申，重也。仍，頻也。」</note>
詩曰：『宜民宜人，受祿于天；保右命之，自天申
</p>
   </div>
   <pb n="4114"/>
   <div>
      <p>
之。』
      <note>[一九]師古曰：「大雅假樂之詩也。言有功德宜於衆人者，則受天之福祿。天乃保安而佑助之，命以邦國也。申謂重其意也。右讀曰佑。」</note>
此之謂也。」五威將奉符命，齎印綬，王侯以下及吏官名更者，
      <note>[二０]師古曰：「更，改也。」</note>
外及匈奴、西域，徼外蠻夷，皆即授新室印綬，因收故漢印綬。賜吏爵人二級，民爵人一級，女子百戶羊酒，蠻夷幣帛各有差。大赦天下。</p>
   </div>
   <pb n="4115"/>
   <div>
      <p>五威將乘乾文車，
      <note>[一]鄭氏曰：「畫天文象於車也。」</note>
駕坤六馬，
      <note>[二]鄭氏曰：「坤為牝馬。六，地數。」</note>
背負鷩鳥之毛，服飾甚偉。
      <note>[三]師古曰：「鷩鳥，雉屬，即鵕義鳥也。今俗呼之山雞，非也。鷩音鼈。」</note>
每一將各置左右前後中帥，凡五帥。衣冠車服駕馬，各如其方面色數。
      <note>[四]師古曰：「色者，東方青，南方赤也。數者，若木數三，火數二之類也。」</note>
將持節，稱太一之使；帥持幢，稱五帝之使。莽策命曰：「普天之下，迄于四表，
      <note>[五]師古曰：「迄亦至也。」</note>
靡所不至。」其東出者，至玄菟、樂浪、高句驪、夫餘；
      <note>[六]師古曰：「夫餘，亦東北夷也。樂音洛。浪音郎。夫音扶。」</note>
南出者，隃徼外，歷益州，
      <note>[七]師古曰：「隃字與踰同。」</note>
貶句町王為侯；西出者，至西域，盡改其王為侯；北出者，至匈奴庭，授單于印，改漢印文，去「璽」曰「章」。單于欲求故印，陳饒椎破之，語在匈奴傳。單于大怒，而句町、西域後卒以此皆畔。饒還，拜為大將軍，封威德子。</p>
   </div>
   <pb n="4116"/>
   <div>
      <p>冬，靁，
      <note>[一]師古曰：「古雷字。」</note>桐華。</p>
   </div>
   <div>
      <p>置五威司命，中城四關將軍。司命司上公以下，中城主十二城門。策命統睦侯陳崇曰：「咨爾崇。夫不用命者，亂之原也；大姦猾者，賊之本也；鑄偽金錢者，妨寶貨之道也；驕奢踰制者，兇害之端也；漏泄省中及尚書事者，『機事不密則害成』也；
      <note>[一]師古曰：「易上繫之辭曰『君不密則失臣，臣不密則失身，機事不密則害成』，故引之。」</note>
拜爵王庭，謝恩私門者，祿去公室，政從亡矣：凡此六條，國之綱紀。是用建爾作司命，『柔亦不茹，剛亦不吐，不侮鰥寡，不畏強圉』，
      <note>[二]師古曰：「引詩大雅美仲山甫之辭，其義並解於上。」</note>
帝命帥繇，統睦于朝。」
      <note>[三]師古曰：「帥，循也。繇讀與由同。」</note>
命說符侯崔發曰：「『重門擊木广，以待暴客。』
      <note>[四]師古曰：「易下繫之辭也。擊木广，謂擊木以守夜也。暴客，謂姦暴之人來為寇害者也。木广音他各反。」</note>
女作五威中城將軍，
      <note>[五]師古曰：「女讀曰汝。其下並同。」</note>
中德既成，天下說符。」
      <note>[六]師古曰：「說音悅。」</note>
命明威侯王級曰：「繞霤之固，南當荊楚。
      <note>[七]服虔曰：「隘險之道。」師古曰：「謂之繞霤者，言四面塞，其道屈曲，谿谷之水，回繞而霤也。其處即今商州界七盤十二繞是也。霤音力救反。」</note>
女作五威前關將軍，振武奮衞，明威于前。」命尉睦侯王嘉曰：「羊頭
</p>
   </div>
   <pb n="4117"/>
   <div>
      <p>
之，北當趙燕。
      <note>[八]師古曰：「羊頭，山名，在上黨壺關縣。」</note>
女作五威後關將軍，壼口捶，尉睦于後。」
      <note>[九]師古曰：「壺口亦山名也。捶，謂據險而捶擊也。捶音之蘂反。」</note>
命（堂）〔掌〕威侯王奇曰：
      <note>命（堂）〔掌〕威侯王奇曰：　王念孫說「堂」當作「掌」。按下文「堂威」，通鑑作「掌威」。</note>
「肴黽之險，東當鄭衞。
      <note>[一０]師古曰：「肴，肴山也。黽，黽池也。皆在陝縣之東。黽音莫善反。」</note>
女作五威左關將軍，函谷批難，掌威于左。」
      <note>[一一]師古曰：「批謂糾閉之也。函谷故關，今在桃林縣界。批音步結反。」</note>
命懷羌子王福曰：「汧隴之阻，西當戎狄。
      <note>[一二]師古曰：「汧，扶風汧縣，有吳山、汧水之阻。隴謂隴阺也。汧隴相連。汧音苦堅反。阺音丁禮反。」</note>
女作五威右關將軍，成固據守，懷羌于右。」</p>
   </div>
   <pb n="4118"/>
   <div>
      <p>又遣諫大夫五十人分鑄錢於郡國。</p>
   </div>
   <div>
      <p>是歲長安狂女子碧呼道中
      <note>[一]師古曰：「碧者，女子名也。呼，叫也，音火故反。」</note>
曰：「高皇帝大怒，趣歸我國。不者，九月必殺汝！」
      <note>[二]師古曰：「趣讀曰促。」</note>
莽收捕殺之。治者掌寇大夫陳成自免去官。
      <note>[三]師古曰：「狂妄之人，職在掌寇，故云治者。」</note>
真定劉都等謀舉兵，發覺，皆誅。真定、常山大雨雹。
      <note>[四]師古曰：「雨音于具反。」</note>
      </p>
   </div>
   <div>
      <p>二年二月，赦天下。</p>
   </div>
   <div>
      <p>五威將帥七十二人還奏事，漢諸侯王為公者，悉上璽綬為民，無違命者。封將為子，帥為男。</p>
   </div>
   <div>
      <p>初設六筦之令。
      <note>[一]師古曰：「筦亦管字也。管，主也。」</note>
命縣官酤酒，賣鹽鐵器，鑄錢，諸采取名山大澤眾物者稅之。又令市官收賤賣貴，賒貸予民，收息百月三。
      <note>[二]如淳曰：「出百錢與民用，月收其息三錢也。」師古曰：「貸音吐戴反。」</note>
犧和置酒士，郡一人，乘傳督酒利。
      <note>[三]師古曰：「督，視察之。傳音張戀反。」</note>
禁民不得挾弩鎧，徙西海。</p>
   </div>
   <pb n="4119"/>
   <div>
      <p>匈奴單于求故璽，莽不與，遂寇邊郡，殺略吏民。</p>
   </div>
   <div>
      <p>十一月，立國將軍建奏：「西域將欽上言，
      <note>[一]師古曰：「但欽也。」</note>
九月辛巳，戊己校尉史陳良、終帶共賊殺校尉刁護，
      <note>[二]師古曰：「刁音貂。」</note>
劫略吏士，自稱廢漢大將軍，亡入匈奴。又今月癸酉，不知何一男子遮臣建車前，自稱『漢氏劉子輿，成帝下妻子也。
      <note>[三]師古曰：「下妻猶言小妻。」</note>
劉氏當復，
      <note>[四]師古曰：「復音扶福反。」</note>
趣空宮。』
      <note>[五]師古曰：「趣讀曰促。」</note>
收繫男子，即常安姓武字仲。皆逆天違命，大逆無道。請論仲及陳良等親屬當坐著。奏可。漢氏高皇帝比著戒云，罷吏卒，為賓食，
      <note>[六]師古曰：「比，頻也。言高帝頻戒云，勿使吏卒守漢廟，欲為寄食之賓於王氏廟中。」</note>
誠欲承天心，全子孫也。其宗廟不當在常安城中，及諸劉為諸侯者當與漢俱廢。陛下至仁，久未定。前故安眾侯劉崇、徐鄉侯劉快、
      <note>[七]師古曰：「並解於上。」</note>
陵鄉侯劉曾、
      <note>[八]師古曰：「楚思王子。」</note>
扶恩侯劉貴等
      <note>[九]師古曰：「不知誰子孫。」</note>
更聚衆謀反。
      <note>[一０]師古曰：「更音工衡反。」</note>
今狂狡之虜或妄自稱亡漢將軍，或稱成帝子子輿，至犯夷滅，連未止者，此聖恩不蚤絕其萌牙故也。臣愚以為漢高皇帝為新室賓，享食明堂。成帝，異姓之兄弟，平帝，壻也，皆不宜復入其廟。元帝與皇太后為體，
      <note>[一一]師古曰：「夫婦一體也。」</note>
聖恩所隆，禮亦宜之。臣請漢氏諸廟在京師者皆罷。諸劉為諸侯者，以戶多少就五等之差；其為吏者皆罷，待除於家。
      <note>[一二]師古曰：「罷黜其職，各使退歸，而言在家待遷除。」</note>
上當天心，稱高皇帝神靈，
      <note>[一三]師古曰：「稱音尺孕反。」</note>塞狂狡之萌。」莽曰：「可。嘉新公國師以符命為
</p>
   </div>
   <pb n="4120"/>
   <div>
      <p>
予四輔，明德侯劉龔、率禮侯劉嘉等凡三十二人皆知天命，或獻天符，或貢昌言，
      <note>[一四]師古曰：「昌，當也。」</note>
或捕告反虜，厥功茂焉。諸劉與三十二人同宗共祖者勿罷，賜姓曰王。」唯國師以女配莽子，故不賜姓。改定安太后號曰黃皇室主，絕之於漢也。</p>
   </div>
   <pb n="4121"/>
   <div>
      <p>冬十二月，雷。</p>
   </div>
   <div>
      <p>更名匈奴單于曰降奴服于。莽曰：「降奴服于知
      <note>[一]師古曰：「知者，莽改單于之名也，本名囊知牙斯。」</note>
威侮五行，
      <note>[二]師古曰：「引夏書甘誓之文。」</note>
背畔四條，
      <note>[三]師古曰：「四條，莽所與作制者，事在匈奴傳。」</note>
侵犯西域，廷及邊垂，為元元害，辠當夷滅。命遣立國將軍孫建等凡十二將，十道並出，共行皇天之威，罰于知之身。
      <note>[四]師古曰：「共讀曰恭。」</note>
惟知先祖故呼韓邪單于稽侯狦
      <note>[五]師古曰：「狦音刪，又音先安反。」</note>
累世忠孝，保塞守徼，不忍以一知之罪，滅稽侯狦之世。今分匈奴國土人民以為十五，立稽侯狦子孫十五人為單于。遣中郎將藺苞、戴級馳之塞下，召拜當為單于者。諸匈奴人當坐虜知之法者，皆赦除之。」遣五威將軍苗訢、虎賁將軍王況出五原，厭難將軍陳欽、震狄將軍王巡出雲中，
      <note>[六]師古曰：「厭音一涉反。」</note>
振武將軍王嘉、平狄將軍王萌出代郡，相威將軍李棽、鎮遠將軍李翁出西河，
      <note>[七]師古曰：「棽音所林反。」</note>
誅貉將軍陽俊、討穢將軍嚴尤出漁陽，奮武將軍王駿、定胡將軍王晏出張掖，及褊裨以下百八十人。募天下囚徒、丁男、甲卒三十萬人，轉眾郡委輸五大夫衣裘、兵器、糧食，長吏送自負海江淮至北邊，使者馳傳督趣，以軍興法從事，
      <note>[八]師古曰：「傳音張戀反。趣音促。」</note>
天下騷動。先至者屯邊郡，須畢具乃同時出。</p>
   </div>
   <pb n="4122"/>
   <div>
      <p>莽以錢幣訖不行，
      <note>[一]師古曰：「訖，竟也。」</note>
復下書曰：「民以食為命，以貨為資，是以八政以食為首。寶貨皆重則小用不給，皆輕則僦載煩費，
      <note>[二]師古曰：「僦，送也，一曰賃也，音子就反。」</note>
輕重大小各有差品，則用便而民樂。」於是造寶貨五品，語在食貨志。百姓不從，但行小大錢二品而已。盜鑄錢者不可禁，乃重其法，一家鑄錢，五家坐之，沒入為奴婢。吏民出入，持布錢以副符傳，
      <note>[三]師古曰：「舊法，行者持符傳，即不稽留。今更令持布錢，與符相副，乃得過也。傳音張戀反。其下亦同。」</note>
不持者，廚傳勿舍，關津苛留。
      <note>[四]師古曰：「廚，行道飲食處。傳，置驛之舍也。苛，問也，音何。」</note>
公卿皆持以入宮殿門，欲以重而行之。</p>
   </div>
   <div>
      <p>是時爭為符命封侯，其不為者相戲曰：「獨無天帝除書乎？」司命陳崇白莽曰：「此開姦臣作福之路而亂天命，宜絕其原。」莽亦厭之，遂使尚書大夫趙並驗治，非五威將率所班，皆下獄。</p>
   </div>
   <pb n="4123"/>
   <div>
      <p>初，甄豐、劉歆、王舜為莽腹心，倡導在位，
      <note>[一]師古曰：「倡音赤上反。」</note>
襃揚功德；「安漢」、「宰衡」之號及封莽母、兩子、兄子，皆豐等所共謀，而豐、舜、歆亦受其賜，並富貴矣，非復欲令莽居攝也。居攝之萌，出於泉陵侯劉慶、前煇光謝囂、長安令田終術。莽羽翼已成，意欲稱攝。豐等承順其意，莽輒復封舜、歆兩子及豐孫。豐等爵位已盛，心意既滿，又實畏漢宗室、天下豪桀。而疏遠欲進者，並作符命，莽遂據以即真，舜、歆內懼而已。豐素剛強，莽覺其不說，
      <note>[二]師古曰：「說讀曰悅。」</note>
故徙大阿、右拂、大司空豐，託符命文，為更始將軍，
      <note>[三]師古曰：「拂讀曰弼。」</note>
與賣餅兒王盛同列。豐父子默默。時子尋為侍中京兆大尹茂德侯，即作符命，言新室當分陝，立二伯，
      <note>[四]師古曰：「分陝者，欲依周公、召公故事，自陝以東周公主之，自陝以西召公主之。陝即今陝州，是其地也。伯，長也。陝音式冉反。」</note>
以豐為右伯，太傅平晏為左伯，如周召故事。莽即從之，拜豐為右伯。當述職西出，未行，尋復作符命，言故漢氏平帝后黃皇室主為尋之妻。莽以詐立，心疑大臣怨謗，欲震威以懼下，因是發怒曰：「黃皇室主天下母，此何謂也！」收捕尋。尋亡，豐自殺。尋隨方士入華山，歲餘捕得，辭連國師公歆子侍中東通靈將、五司大夫隆威侯棻，棻弟右曹長水校尉伐虜侯泳，大司空邑弟左（闕）〔關〕將軍（堂）〔掌〕威侯奇，
      <note>大司空邑弟左（闕）〔關〕將軍（堂）〔掌〕威侯奇，　錢大昭說「闕」當作「關」。按景祐、殿本都作「關」。王先謙說「堂」當作「掌」。通鑑並同。</note>
及歆門人侍中騎都尉丁隆等，牽引公卿黨親列侯以下，死者數百人。尋手理有「天子」字，莽解其臂入視之，曰：「此一大子也，或曰一六子也。六者，戮也。明尋父子當戮死也。」乃流棻于幽州，放尋于三危，殛隆于羽山，
      <note>[五]師古曰：「效舜之罰共工等也。殛，誅也，音居力反。」</note>
皆驛車載其屍傳致云。</p>
   </div>
   <pb n="4124"/>
   <div>
      <p>莽為人侈口蹷顄，
      <note>[一]師古曰：「侈，大也。蹷，短也。顄，頤也。蹷音其月反。顄音胡感反。」</note>
露眼赤精，大聲而嘶。
      <note>[二]師古曰：「嘶，聲破也，音先奚反。」</note>
長七尺五寸，好厚履高冠，以氂裝衣，
      <note>[三]師古曰：「毛之強曲者曰氂，以裝褚衣中，令其張起也。氂音力之反，字或作未，音義同。」</note>
反膺高視，瞰臨左右。
      <note>[四]師古曰：「瞰謂遠視也，音口濫反。」</note>
是時有用方技待詔黃門者，或問以莽形貌，待詔曰：「莽所謂鴟目虎吻豺狼之聲者也，故能食人，亦當為人所食。」問者告之，莽誅滅待詔，而封告者。後常翳雲母屏面，
      <note>[五]師古曰：「屏面即便面，蓋扇之類也。解在張敞傳。」</note>
非親近莫得見也。</p>
   </div>
   <pb n="4125"/>
   <div>
      <p>是歲，以初睦侯姚恂為寧始將軍。</p>
   </div>
   <div>
      <p>三年，莽曰：「百官改更，職事分移，律令儀法，未及悉定，且因漢律令儀法以從事。令公卿大夫諸侯二千石舉吏民有德行通政事能言語明文學者各一人，詣王路四門。」</p>
   </div>
   <div>
      <p>遣尚書大夫趙並使勞北邊，還言五原北假膏壤殖穀，
      <note>[一]師古曰：「北假，地名也。膏壤，言其土肥美也。殖，生也。」</note>
異時常置田官。乃以並為田禾將軍，發戍卒屯田北假，以助軍糧。</p>
   </div>
   <div>
      <p>是時諸將在邊，須大衆集，
      <note>[一]師古曰：「須，待也。」</note>
吏士放縱，而內郡愁於徵發，民棄城郭流亡為盜賊，并州、平州尤甚。莽令七公六卿號皆兼稱將軍，遣著武將軍逯並等填名都，
      <note>[二]師古曰：「逯音錄。填音竹刃反。此下亦同。」</note>
中郎將、繡衣執法各五十五人，分填緣邊大郡，督大姦猾擅弄兵者，皆便為姦於外，撓亂州郡，
      <note>[三]師古曰：「撓音火高反。其字從手。」</note>
貨賂為市，侵漁百姓。莽下書曰：「虜知罪當夷滅，故遣猛將分十二部，將同時出，一舉而決絕之矣。內置司命軍正，外設軍監十有二人，誠欲以司不奉命，令軍人咸正也。今則不然，各為權勢，恐猲良民，
      <note>[四]師古曰：「猲，以威力脅之也，音呼葛反。」</note>
妄封人頸，得錢者去。
      <note>[五]如淳曰：「權臣妄以法枉良人為僮僕，封其頸以別之也。得顧錢，乃去封。」</note>
毒蠚並作，農民離散。
      <note>[六]師古曰：「蠚音呼各反。」</note>
司監若此，可謂稱不？
      <note>[七]師古曰：「稱音尺孕反。」</note>
自今以來，敢犯此者，輒捕繫，以名聞。」然猶放縱自若。</p>
   </div>
   <pb n="4126"/>
   <div>
      <p>而藺苞、戴級到塞下，招誘單于弟咸、咸子登入塞，脅拜咸為孝單于，賜黃金千斤，錦繡甚多，遣去；將登至長安，拜為順單于，留邸。</p>
   </div>
   <div>
      <p>太師王舜自莽篡位後病悸，劇，死。
      <note>[一]師古曰：「心動曰悸。，漸也。悸音葵季反。」</note>
莽曰：「昔齊太公以淑德累世，為周氏太師，蓋予之所監也。
      <note>[二]師古曰：「監謂視見也。」</note>
其以舜子延襲父爵，為安新公，延弟襃新侯匡為太師將軍，永為新室輔。」</p>
   </div>
   <div>
      <p>為太子置師友各四人，秩以大夫。以故大司徒馬宮為師疑，故少府宗伯鳳為傅丞，博士袁聖為阿輔，京兆尹王嘉為保拂，
      <note>[一]師古曰：「拂讀曰弼。」</note>
是為四師；故尚書令唐林為胥附，博士李充為犇走，
      <note>[二]師古曰：「犇，古奔字。」</note>
諫大夫趙襄為先後，中郎將廉丹為禦侮，是為四友。又置師友祭酒及侍中、諫議、六經祭酒各一人，凡九祭酒，秩上卿。琅邪左咸為講春秋、潁川滿昌為講詩、長安國由為
</p>
   </div>
   <pb n="4127"/>
   <div>
      <p>
講易、平陽唐昌為講書、沛郡陳咸為講禮、崔發為講樂祭酒。遣謁者持安車印綬，即拜楚國龔勝為太子師友祭酒，勝不應徵，不食而死。</p>
   </div>
   <div>
      <p>寧始將軍姚恂免，侍中崇祿侯孔永為寧始將軍。</p>
   </div>
   <div>
      <p>是歲，池陽縣有小人景，長尺餘，或乘車馬，或步行，（據）〔操〕持萬物，
      <note>（據）〔操〕持萬物，　景祐、殿本都作「操」。王先謙說作「操」是。</note>
小大各相稱，
      <note>[一]師古曰：「車馬及物皆稱其人之形。」</note>
三日止。</p>
   </div>
   <div>
      <p>瀕河郡蝗生。
      <note>[一]師古曰：「謂緣河南北諸郡。瀕音頻，又音賓。」</note>
      </p>
   </div>
   <div>
      <p>河決魏郡，泛清河以東數郡。先是，莽恐河決為元城冢墓害。及決東去，元城不憂水，故遂不隄塞。</p>
   </div>
   <div>
      <p>四年二月，赦天下。</p>
   </div>
   <div>
      <p>夏，赤氣出東南，竟天。</p>
   </div>
   <pb n="4128"/>
   <div>
      <p>厭難將軍陳（歆）〔欽〕
      <note>厭難將軍陳（歆）〔欽〕　楊樹達說上下文都作「欽」，「歆」是誤字。</note>
言捕虜生口，虜犯邊者皆孝單于咸子角所為。莽怒，斬其子登於長安，以視諸蠻夷。
      <note>[一]師古曰：「視音曰示。」</note>
      </p>
   </div>
   <div>
      <p>大司馬甄邯死，寧始將軍孔永為大司馬，侍中大贅侯輔為寧始將軍。</p>
   </div>
   <div>
      <p>莽每當出，輒先索城中，名曰「橫」。
      <note>[一]師古曰：「索音山各反。橫音胡孟反。」</note>
是月，橫五日。</p>
   </div>
   <div>
      <p>莽至明堂，授諸侯茅土。下書曰：「予以不德，襲于聖祖，為萬國主。思安黎元，在于建侯，分州正域，以美風俗。追監前代，爰綱爰紀。惟在堯典，十有二州，衞有五服。
      <note>[一]師古曰：「並解於上。」</note>
詩國十五，抪徧九州。
      <note>[二]師古曰：「謂周南、召南、衞、王、鄭、齊、魏、唐、秦、陳、鄶、曹、豳、魯、商，凡十五國也。一曰，周南、召南、邶、鄘、衞、王、鄭、齊、魏、唐、秦、陳、鄶、曹、豳，是為十五國。抪音普胡反。」</note>
殷頌有『奄有九有』之言。
      <note>[三]師古曰：「商頌玄鳥之詩，美湯有功德，故能覆有九州。」</note>
禹貢之九州無并、幽，周禮司馬則無徐、梁。帝王相改，各有云為。或昭其事，或大其本，厥義著明，其務一矣。昔周二后受命，故有東都、西都之居。予之受命，蓋亦如之。其以洛陽為新室東都，常安為新室西都。邦畿連體，各有采任。州從禹貢為九，爵從周氏有五。諸侯之員千有八百，附城之數亦如之，以俟有功。諸公一同，有衆萬戶，土方百里。侯伯一國，衆戶五千，土方七十里。子男一則，衆戶二千有五百，土方五十里。附城大者食邑九成，衆戶九百，土方三十里。自九以下，降殺以兩，
      <note>[四]師古曰：「兩兩而降也。殺音所例反。」</note>
至於一成。
      <note>[五]如淳曰：「十里為成。」</note>
五差備具，合當一則。今已受茅土者，公十四人，侯九十三人，伯二十
</p>
   </div>
   <pb n="4129"/>
   <div>
      <p>
一人，子百七十一人，男四百九十七人，凡七百九十六人。附城千五百一十一人。九族之女為任者，八十三人。及漢氏女孫中山承禮君、遵德君、修義君更以為任。十有一公，九卿，十二大夫，二十四元士。定諸國邑采之處，使侍中講禮大夫孔秉等與州部衆郡曉知地理圖籍者，共校治于壽成朱鳥堂。予數與羣公祭酒上卿親聽視，咸已通矣。夫襃德賞功，所以顯仁賢也；九族和睦，所以襃親親也。予永惟匪解，思稽前人，
      <note>[六]師古曰：「解音曰懈。稽，考也。」</note>
將章黜陟，以明好惡，安元元焉。」以圖簿未定，未授國邑，且令受奉都內，月錢數千。
      <note>[七]師古曰：「奉音扶用反。」</note>
諸侯皆困乏，至有庸作者。</p>
   </div>
   <div>
      <p>中郎區博諫莽曰：
      <note>[一]師古曰：「區，姓也，音一侯反。」</note>
「井田雖聖王法，其廢久矣。周道既衰，而民不從。秦知順民之心，可以獲大利也，故滅廬井而置阡陌，遂王諸夏，訖今海內未厭其敝。今欲違民心，追復
</p>
   </div>
   <pb n="4130"/>
   <div>
      <p>
千載絕迹，
      <note>[二]師古曰：「復音扶目反。」</note>
雖堯舜復起，而無百年之漸，弗能行也。天下初定，萬民新附，誠未可施行。」莽知民怨，乃下書曰：「諸名食王田，皆得賣之，勿拘以法。犯私買賣庶人者，且一切勿治。」</p>
   </div>
   <div>
      <p>初，五威將帥出，改句町王以為侯，王邯怨怒不附。
      <note>[一]師古曰：「邯，句町王之名也，音下甘反。」</note>
莽諷牂柯大尹周歆詐殺邯。邯弟承起兵攻殺歆。先是，莽發高句驪兵，當伐胡，不欲行，郡強迫之，皆亡出塞，因犯法為寇。遼西大尹田譚追擊之，為所殺。州郡歸咎於高句驪侯騶。嚴尤奏言：「貉人犯法，不從騶起，正有它心，宜令州郡且尉安之。
      <note>[二]師古曰：「假令騶有惡心，亦當且慰安。」</note>
今猥被以大罪，恐其遂畔，
      <note>[三]師古曰：「猥，多也，厚也。被，加也，音皮義反。」</note>
夫餘之屬必有和者。
      <note>[四]師古曰：「和，應也，音胡臥反。」</note>
匈奴未克，夫餘、穢貉復起，此大憂也。」莽不尉安，穢貉遂反，詔尤擊之。尤誘高句驪侯騶至而斬焉，傳首長安。莽大說，下書曰：「乃者，命遣猛將，共行天罰，
      <note>[五]師古曰：「共讀曰恭。」</note>
誅滅虜知，分為十二部，或斷其右臂，或斬其左腋，或潰其胸腹，或紬其兩脅。
      <note>[六]師古曰：「紬音與抽同。」</note>
今年刑在東方，
      <note>[七]張晏曰：「是歲在壬申，刑在東方。」</note>
誅貉之部先縱焉。捕斬虜騶，平定東域，虜知殄滅，在于漏刻。此乃天地羣神社稷宗廟佑助之福，公卿大夫士民同心將率虓虎之力也。
      <note>[八]師古曰：「虓音火交反。」</note>
予甚嘉之。其更名高句驪為下句驪，布告天下，令咸知焉。」於是貉人愈犯邊，東北與西南夷皆亂云。</p>
   </div>
   <pb n="4131"/>
   <div>
      <p>莽志方盛，以為四夷不足吞滅，專念稽古之事，復下書曰：「伏念予之皇始祖考虞帝，受終文祖，在璇璣玉衡以齊七政，遂類于上帝，禋于六宗，望秩于山川，徧于羣神，巡狩五嶽，羣后四朝，敷奏以言，明試以功。
      <note>[一]師古曰：「解並在前。」</note>
予之受命即真，到于建國五年，已五載矣。陽九之既度，百六之會已過。歲在壽星，填在明堂，倉龍癸酉，德在中宮。
      <note>[二]服虔曰：「倉龍，太歲也。」張晏曰：「太歲起於甲寅為龍，東方倉。癸德在中宮也。」晉灼曰：「壽星，角亢也。東
宮倉龍，房心也。心為明堂，填星所在，其國昌。莽自謂土也，土行主填星。癸德在中宮，宮又土也。」</note>
觀晉掌歲，龜策告從，
      <note>[三]孟康曰：「觀辰星進退。掌，主也。」晉灼曰：「國語晉文公以卯出酉入，過五鹿得土，歲在壽星，其日戊申。莽欲法之，以為吉祥。正以二月建寅之節東巡狩者，取萬物生之始也。視晉識太歲所在，宿度所合，卜筮皆吉，故法之。」</note>
其以此年二月建寅之節東巡狩，具禮儀調度。」
      <note>[四]師古曰：「調音徒釣反。」</note>
羣公奏請募吏民人馬布帛綿，又請內郡國十二買馬，發帛四十五萬匹，輸常安，前後毋相須。
      <note>[五]師古曰：「須，待也。」</note>
至者過半，莽下書曰：「文母太后體不安，其且止待後。」</p>
   </div>
   <pb n="4132"/>
   <div>
      <p>是歲，改十一公號，以「新」為「心」，後又改「心」為「信」。</p>
   </div>
   <div>
      <p>五年二月，文母皇太后崩，葬渭陵，與元帝合而溝絕之。
      <note>[一]如淳曰：「葬於司馬門內，作溝絕之。」</note>
立廟於長安，新室世世獻祭。元帝配食，坐於牀下。莽為太后服喪三年。</p>
   </div>
   <div>
      <p>大司馬孔永乞骸骨，賜安車駟馬，以特進就朝位。同風侯逯並為大司馬。</p>
   </div>
   <div>
      <p>是時，長安民聞莽欲都雒陽，不肯繕治室宅，
      <note>[一]師古曰：「繕，補也。」</note>
或頗徹之。莽曰：「玄龍石文曰『定帝德，國雒陽』。符命著明，敢不欽奉！以始建國八年，歲纏星紀，
      <note>[二]孟康曰：「纏，居也。星紀在斗、牽牛間。」師古曰：「纏，踐歷也，音直連反。」</note>
在雒陽之都。其謹繕脩常安之都，勿令壞敗。敢有犯者，輒以名聞，請其罪。」</p>
   </div>
   <pb n="4133"/>
   <div>
      <p>是歲，烏孫大小昆彌遣使貢獻。大昆彌者，中國外孫也。其胡婦子為小昆彌，而烏孫歸附之。莽見匈奴諸邊並侵，意欲得烏孫心，乃遣使者引小昆彌使置大昆彌使上。保成師友祭酒滿昌劾奏使者曰：「夷狄以中國有禮誼，故詘而服從。大昆彌，君也，今序臣使於君使之上，非所以有夷狄也。奉使大不敬！」莽怒，免昌官。</p>
   </div>
   <div>
      <p>西域諸國以莽積失恩信，焉耆先畔，殺都護但欽。</p>
   </div>
   <div>
      <p>十一月，彗星出，二十餘日，不見。</p>
   </div>
   <div>
      <p>是歲，以犯挾銅炭者多，除其法。</p>
   </div>
   <div>
      <p>明年改元曰天鳳。</p>
   </div>
   <div>
      <p>天鳳元年正月，赦天下。</p>
   </div>
   <div>
      <p>莽曰：「予以二月建寅之節行巡狩之禮，太官齎糒乾肉，內者行張坐臥，
      <note>[一]師古曰：「糒，乾飯也。張坐臥，謂帷帳茵席也。糒音備。」</note>
所過毋得有所給。
      <note>[二]師古曰：「言自齎食及帷帳以行，在路所經過，不須供費也。」</note>
予之東巡，必躬載耒，每縣則耕，以勸東作。
      <note>[三]師古曰：「耒，耕曲木也，音力對反。」</note>
予之南巡，必躬載耨，每縣則薅，以勸南偽。
      <note>[四]師古曰：「耨，鉏也。薅，耘去草也。耨音奴豆反。薅音火高反。偽讀曰訛。訛，化也。」</note>
予之西巡，必躬載銍，每縣則穫，以勸西成。予之北巡，必躬載拂，每縣則粟，以勸蓋藏。
      <note>[五]師古曰：「拂音佛，所以擊治禾者也，今謂之連枷。粟謂治粟。」</note>
畢北巡狩之禮，即于土中居雒陽之都焉。敢有趨讙犯法，輒以軍法從
</p>
   </div>
   <pb n="4134"/>
   <div>
      <p>
事。」
      <note>[六]劉德曰：「趨讙，走呼也。」</note>
羣公奏言：「皇帝至孝，往年文母聖體不豫，躬親供養，衣冠稀解。因遭棄羣臣悲哀，顏色未復，飲食損少。今一歲四巡，道路萬里，春秋尊，非糒乾肉之所能堪。且無巡狩，須闋大服，以安聖體。
      <note>[七]師古曰：「闋，盡也，音口決反。」</note>
臣等盡力養牧兆民，奉稱明詔。」
      <note>[八]師古曰：「稱，副也。」</note>
莽曰：「羣公、羣牧、羣司、諸侯、庶尹願盡力相帥養牧兆民，欲以稱予，繇此敬聽，
      <note>[九]師古曰：「繇讀與由同。」</note>
其勗之哉！毋食言焉。更以天鳳七年，歲在大梁，倉龍庚辰，行巡狩之禮。厥明年，歲在實沈，倉龍辛巳，即土之中雒陽之都。」乃遣太傅平晏、大司空王邑之雒陽，營相宅兆，圖起宗廟、社稷、郊兆云。</p>
   </div>
   <div>
      <p>三月壬申晦，日有食之。大赦天下。策大司馬逯並曰：「日食無光，干戈不戢，其上大
</p>
   </div>
   <pb n="4135"/>
   <div>
      <p>
司馬印韍，就侯氏朝位。太傅平晏勿領尚書事，省侍中諸曹兼官者。以利苗男訢為大司馬。」
      <note>[一]如淳曰：「利苗，邑名。」</note>
      </p>
   </div>
   <div>
      <p>莽即真，尤備大臣，抑奪下權，朝臣有言其過失者，輒拔擢。孔仁、趙博、費興等以敢擊大臣，故見信任，
      <note>[一]師古曰：「費音扶味反。」</note>
擇名官而居之。公卿入宮，吏有常數，太傅平晏從吏過例，掖門僕射苛問不遜，
      <note>[二]師古曰：「僕射苛問平晏，其言不遜。」</note>
戊曹士收繫僕射。
      <note>[三]應劭曰：「莽自以土行，故使太傅置戊曹士。士，掾也。」蘇林曰：「士者，曹掾，屬公府，諸曹次第之名也。」師古曰：「應說是。」</note>
莽大怒，使執法發車騎數百圍太傅府，捕士，即時死。大司空士夜過奉常亭，亭長苛之，告以官名，亭長醉曰：「寧有符傳邪？」
      <note>[四]師古曰：「傳音張戀反。」</note>
士以馬箠擊亭長，
      <note>[五]師古曰：「箠，策也，音止繠反。」</note>
亭長斬士，亡，郡縣逐之。家上書，
      <note>[六]師古曰：「亭長家上書自治。」</note>
莽曰：「亭長奉公，勿逐。」大司空邑斥士以謝。國將哀章頗不清，莽為選置和叔，
      <note>[七]師古曰：「特為置此官。」</note>
敕曰：「非但保國將閨門，當保親屬在西州者。」諸公皆輕賤，而章尤甚。</p>
   </div>
   <pb n="4136"/>
   <div>
      <p>四月，隕霜，殺木，
      <note>[一]師古曰：「，古草字。」</note>
海瀕尤甚。
      <note>[二]師古曰：「邊海之地也。瀕音頻，又音賓。」</note>
六月，黃霧四塞。七月，大風拔樹，飛北闕直城門屋瓦。
      <note>[三]師古曰：「北闕直城門瓦皆飛也。直城門，長安城門名也，解在成紀。」</note>
雨雹，殺牛羊。</p>
   </div>
   <div>
      <p>莽以周官、王制之文，置卒正、連率、大尹，職如太守；屬令、屬長，職如都尉。置州牧、部監二十五人。見禮如三公。監位上大夫，各主五郡。公氏作牧，侯氏卒正，伯氏連率，子氏屬令，男氏屬長，皆世其官，其無爵者為尹。分長安城旁六鄉，置帥各一人。分三輔為六尉郡，
      <note>[一]師古曰：「三輔黃圖云：『渭城、安陵以西，北至栒邑、義渠十縣，屬京尉大夫府，居故長安寺；高陵以北十縣，屬師尉大夫府，居故廷尉府；新豐以東，至湖十縣，屬翊尉大夫府，居城東；霸陵、杜陵，東至藍田，西至武功、郁夷十縣，屬光尉大夫府，居城南；茂陵、槐里以西，至汧十縣，屬扶尉大夫府，居城西；長陵、池陽以北，至雲陽、祋祤十縣，屬列尉大夫府，居城北。』」</note>
河東、河內、弘農、河南、潁川、南陽為六隊郡，
      <note>[二]師古曰：「隊音遂。」</note>
置大夫，職如太守；屬正，職如都尉。更名河南大尹曰保忠信卿。益河南屬縣滿三十。置六郊州長各一人，人主五縣。及它官名悉改。大郡至分為五。郡縣以亭為名者三百六十，以應符命文也。緣邊又置竟尉，以男為之。
      <note>[三]師古曰：「竟音曰境。」</note>
諸侯國閒田，為黜陟增減云。
      <note>[四]師古曰：「閒音閑。以擬有功封賜，有罪黜陟也。」</note>
莽下書曰：「常安西都曰六鄉，衆縣曰六尉。義陽東都曰六州，衆縣曰六隊。粟米之內曰內郡，
      <note>[五]師古曰：「禹貢去王城四百里納粟，五百里納米，皆在甸服之內。」</note>
其外曰近郡。有鄣徼者曰邊郡。合
</p>
   </div>
   <pb n="4137"/>
   <div>
      <p>
百二十有五郡。九州之內，縣二千二百有三。公作甸服，是為惟城；諸在侯服，是為惟寧；在采、任諸侯，是為惟翰；
      <note>[六]師古曰：「采，采服也。任，男服也。」</note>
在賓服，是為惟屏；
      <note>[七]師古曰：「賓服即古衞服也，取諸侯賓服以為名。」</note>
在揆文教，奮武衞，是為惟垣；在九州之外，是為惟藩：
      <note>[八]師古曰：「凡此惟城以下，取詩大雅板之篇云『价人惟藩，大師惟垣，大邦惟屏，大宗惟翰，懷德惟寧，宗子惟城』，以為名號也。解在諸侯王表。」</note>
各以其方為稱，總為萬國焉。」其後，歲復變更，一郡至五易名，而還復其故。吏民不能紀，每下詔書，輒繫其故名，曰：「制詔陳留大尹、太尉：其以益歲以南付新平。
      <note>[九]蘇林曰：「陳留圉縣，莽改曰益歲。」</note>
新平，故淮陽。以雍丘以東付陳定。陳定，故梁郡。以封丘以東付治亭。治亭，故東郡。以陳留以西付祈隧。祈隧，故滎陽。陳留已無復有郡矣。大尹、太尉，皆詣行在所。」其號令變易，皆此類也。</p>
   </div>
   <pb n="4138"/>
   <div>
      <p>令天下小學，戊子代甲子為六旬首。冠以戊子為元日，
      <note>[一]師古曰：「冠音工喚反。元，善也。」</note>
昏以戊寅之旬為忌日。
      <note>[二]師古曰：「昏謂娶妻也。」</note>
百姓多不從者。</p>
   </div>
   <div>
      <p>匈奴單于知死，弟咸立為單于，求和親。莽遣使者厚賂之，詐許還其侍子登，因購求陳良、終帶等。單于即執良等付使者，檻車詣長安。莽燔燒良等於城北，令吏民會觀之。</p>
   </div>
   <div>
      <p>緣邊大飢，人相食。諫大夫如普行邊兵，
      <note>[一]師古曰：「行音下更反。」</note>
還言「軍士久屯塞苦，邊郡無以相贍。今單于新和，宜因是罷兵。」校尉韓威進曰：「以新室之威而吞胡虜，無異口中蚤蝨。臣願得勇敢之士五千人，不齎斗糧，飢食虜肉，渴飲其血，可以橫行。」莽壯其言，以威為將軍。然采普言，徵還諸將在邊者。免陳欽等十八人，又罷四關填都尉諸屯兵。會匈奴使還，單于知侍子登前誅死，發兵寇邊，莽復發軍屯。於是邊民流入內郡，為人奴婢，乃禁吏民敢挾邊民者棄市。</p>
   </div>
   <pb n="4139"/>
   <div>
      <p>益州蠻夷殺大尹程隆，三邊盡反。遣平蠻將軍（馬）〔馮〕茂將兵擊之。
      <note>遣平蠻將軍（馬）〔馮〕茂將兵擊之。　景祐、殿本都作「馮」。</note>
      </p>
   </div>
   <div>
      <p>寧始將軍侯輔免，講易祭酒戴參為寧始將軍。</p>
   </div>
   <div>
      <p>二年二月，置酒王路堂，公卿大夫皆佐酒。
      <note>[一]師古曰：「助行酒。」</note>
大赦天下。</p>
   </div>
   <div>
      <p>是時，日中見星。</p>
   </div>
   <div>
      <p>大司馬苗訢左遷司命，以延德侯陳茂為大司馬。</p>
   </div>
   <div>
      <p>訛言黃龍墮死黃山宮中，百姓犇走往觀者有萬數。莽惡之，
      <note>[一]師古曰：「莽自謂黃德，故有此妖。」</note>
捕繫問語所從起，不能得。</p>
   </div>
   <div>
      <p>單于咸既和親，求其子登屍，莽欲遣使送致，恐咸怨恨害使者，乃收前言當誅侍子者故將軍陳欽，以他辠繫獄。欽曰：「是欲以我為說於匈奴也。」
      <note>[一]師古曰：「說，解說也。託言以其前建議誅侍子，今故殺之。」</note>
遂自殺。莽選儒生能顓對者
      <note>[二]師古曰：「顓與專同。專對，謂應對無方，能專其事。」</note>
濟南王咸為大使，五威將琅邪伏黯等為帥，使送登屍。敕令掘單于知墓，棘鞭其屍。
</p>
   </div>
   <pb n="4140"/>
   <div>
      <p>
又令匈奴卻塞於漠北，責單于馬萬匹，牛三萬頭，羊十萬頭，及稍所略邊民生口在者皆還之。莽好為大言如此。咸到單于庭，陳莽威德，責單于背畔之辠，應敵從橫，單于不能詘，遂致命而還之。入塞，咸病死，封其子為伯，伏黯等皆為子。</p>
   </div>
   <div>
      <p>莽意以為制定則天下自平，故銳思於地里，制禮作樂，講合六經之說。公卿旦入暮出，議論連年不決，不暇省獄訟冤結民之急務。縣宰缺者，數年守兼，
      <note>[一]師古曰：「不拜正官，權令人守兼。」</note>
一切貪殘日甚。中郎將、繡衣執法在郡國者，並乘權勢，傳相舉奏。又十一公士分布勸農桑，班時令，案諸章，冠蓋相望，交錯道路，召會吏民，逮捕證左，郡縣賦斂，遞相賕賂，白黑紛然，
      <note>[二]師古曰：「白黑謂清濁也。紛然，亂意也，言清濁不分也。」</note>
守闕告訴者多。莽自見前顓權以得漢政，故務自監衆事，
      <note>[三]師古曰：「監與擥同，其字從手。」</note>
有司受成苟免。
      <note>[四]師古曰：「莽事事自決，成熟乃以付吏，吏苟免罪責而已。」</note>
諸寶物名、帑藏、錢穀官，皆宦者領之；
      <note>[五]師古曰：「帑音他莽反，又音奴。」</note>
吏民上封事書，宦官左右開發，尚書不得知。其畏備臣下如此。又好變改制度，政令煩多，當（奏）〔奉〕行者，
      <note>當（奏）〔奉〕行者，　景祐、殿本都作「奉」。王先謙說「奏」字誤。</note>
輒質問乃以從事，
      <note>[六]師古曰：「質，正也。」</note>
前後相乘，憒眊不渫。
      <note>[七]師古曰：「乘，積也，登也。憒眊，不明也。渫，散也，徹也。憒音工內反。眊音莫報反。」</note>
莽常御燈火至明，猶不能勝。尚書因是為姦寢事，上書待報者連年不得去，拘繫郡縣者逢赦而後出，衞卒不交代三歲矣。穀常貴，邊兵二十餘萬人仰衣食，縣官愁苦。
      <note>[八]師古曰：「仰音牛向反。」</note>
五原、代郡尤被其毒，起為盜賊，數千人為輩，轉入旁郡。莽遣捕盜將軍孔仁將兵與郡縣合擊，歲餘乃定，邊郡亦略將盡。
      <note>[九]師古曰：「言其逃亡，結為盜賊，在者少也。」</note>
      </p>
   </div>
   <pb n="4141"/>
   <div>
      <p>邯鄲以北大雨霧，水出，深者數丈，流殺數千人。</p>
   </div>
   <div>
      <p>立國將軍孫建死，司命趙閎為立國將軍。寧始將軍戴參歸故官，南城將軍廉丹為寧始將軍。</p>
   </div>
   <div>
      <p>三年二月乙酉，地震，大雨雪，
      <note>[一]師古曰：「雨音于具反。」</note>
關東尤甚，深者一丈，竹柏或枯。大司空王邑上書言：「視事八年，功業不效，司空之職尤獨廢頓，至乃有地震之變。願乞骸骨。」莽曰：「夫地
</p>
   </div>
   <pb n="4142"/>
   <div>
      <p>
有動有震，震者有害，動者不害。春秋記地震，易繫坤動，動靜辟脅，萬物生焉。
      <note>[二]師古曰：「辟音闢。闢，開也。脅，收斂也。易上繫之辭曰：『夫坤，其動也闢，其靜也翕，是以廣生焉。』故莽引之也。翕脅之聲相近，義則同。」</note>
災異之變，各有云為。天地動威，以戒予躬，公何辜焉，而乞骸骨，非所以助予者也。使諸吏散騎司祿大衞脩寧男遵諭予意焉。」</p>
   </div>
   <div>
      <p>五月，莽下吏祿制度，曰：「予遭陽九之，百六之會，國用不足，民人騷動，自公卿以下，一月之祿十緵布二匹，
      <note>[一]孟康曰：「緵，八十（緵）〔縷〕也。」
            
         
         緵，八十（緵）〔縷〕也。　景祐、殿、局本都作「縷」。
師古曰：「緵音子公反。」</note>
或帛一匹。予每念之，未嘗不戚焉。今會已度，府帑雖未能充，略頗稍給，其以六月朔庚寅始，賦吏祿皆如制度。」四輔公卿大夫士，下至輿僚，凡十五等。僚祿一歲六十六斛，稍以差增，上至四輔而為萬斛云。莽又曰：「『普天之下，莫非王土；率土之賓，莫非王臣。』
      <note>[二]師古曰：「莽引小雅北山之詩也。」</note>
蓋以天下養焉。周禮膳羞百有二十品，今諸侯各食其同、國、則；
      <note>[三]師古曰：「謂公食同，侯伯食國，子男食則也。」</note>
辟、任、附城食其邑；
      <note>[四]師古曰：「辟，君也。任，公主也。辟音壁。任音壬。」</note>
公、卿、大夫、元士食其采。
      <note>[五]師古曰：「謂因官職而食地也。」</note>
多少之差，咸有條品。歲豐穰則充其禮，
      <note>[六]師古曰：「穰音人掌反。」</note>
有災害則有所損，與百姓同憂喜也。其用上計時通計，天下幸無災害者，太官膳羞備其品矣；即有災害，以什率多少而損膳焉。東嶽太師立國將軍保東方三州一部二十五郡；南嶽太傅前將軍保南方二州一部二十五郡；西嶽國師寧始將軍保西方一
</p>
   </div>
   <pb n="4143"/>
   <div>
      <p>
州二部二十五郡；北嶽國將衞將軍保北方二州一部二十五郡；大司馬保納卿、言卿、仕卿、作卿、京尉、扶尉、兆隊、右隊、中部左洎前七部；
      <note>[七]服虔曰：「大司馬保此官，皆如郡守也。」晉灼曰：「左與前故特七部。」師古曰：「洎亦臮字也。臮，及也。隊音遂。此下並同。」</note>
大司徒保樂卿、典卿、宗卿、秩卿、翼尉、光尉、左隊、前隊、中部、右部，有五郡；大司空保予卿、虞卿、共卿、工卿、師尉、列尉、祈隊、後隊、中部洎後十郡；
      <note>[八]師古曰：「共讀曰龔。」</note>
及六司，六卿，皆隨所屬之公保其災害，亦以十率多少而損其祿。郎、從官、中都官吏食祿都內之委者，以太官膳羞備損而為節。
      <note>[九]師古曰：「言隨其多少。」</note>
諸侯、辟、任、附城、羣吏亦各保其災害。幾上下同心，
      <note>[一０]師古曰：「幾音曰冀。」</note>
勸進農業，安元元焉。」莽之制度煩碎如此，課計不可理，吏終不得祿，各因官職為姦，受取賕賂以自共給。
      <note>[一一]師古曰：「共讀曰供。」</note>
      </p>
   </div>
   <pb n="4144"/>
   <div>
      <p>是月戊辰，長平館西岸崩，邕涇水不流，毀而北行。
      <note>[一]師古曰：「邕讀曰壅。」</note>
遣大司空王邑行視，
      <note>[二]師古曰：「行音下更反。」</note>
還奏狀，羣臣上壽，以為河圖所謂「以土填水」，
      <note>[三]師古曰：「填讀與鎮同。」</note>
匈奴滅亡之祥也。乃遣并州牧宋弘、游擊都尉任萌等將兵擊匈奴，至邊止屯。</p>
   </div>
   <div>
      <p>七月辛酉，霸城門災，民間所謂青門也。
      <note>[一]師古曰：「三輔黃圖云長安城東出南頭名霸城門，俗以其色青，名曰青門。」</note>
      </p>
   </div>
   <div>
      <p>戊子晦，日有食之。大赦天下。復令公卿大夫諸侯二千石舉四行各一人。
      <note>[一]師古曰：「依漢光祿之四科。」</note>
大司馬陳茂以日食免，武建伯嚴尤為大司馬。
      <note>[二]如淳曰：「莽之伯、子、男號也。」</note>
      </p>
   </div>
   <div>
      <p>十月戊辰，王路朱鳥門鳴，晝夜不絕，崔發等曰：「虞帝闢四門，通四聰。
      <note>[一]師古曰：「虞書敍舜之德也，『闢四門，明四目，達四聰』，故引之。」</note>門鳴者，明
</p>
   </div>
   <pb n="4145"/>
   <div>
      <p>
當修先聖之禮，招四方之士也。」於是令羣臣皆賀，所舉四行從朱鳥門入而對策焉。</p>
   </div>
   <div>
      <p>平蠻將軍馮茂擊句町，士卒疾疫，死者什六七，賦斂民財什取五，益州虛耗而不克，徵還下獄死。更遣寧始將軍廉丹與庸部牧史熊擊句町，頗斬首，有勝。莽徵丹、熊，丹、熊願益調度，必克乃還。復大賦斂，就都大尹馮英不肯給，上言「自越巂遂久仇牛、同亭邪豆之屬反畔以來，積且十年，
      <note>[一]服虔曰：「遂久，縣也。仇牛等越巂旁夷。」</note>
郡縣距擊不已。續用馮茂，苟施一切之政。僰道以南，山險高深，茂多敺眾遠居，
      <note>[二]師古曰：「敺讀與驅同。」</note>
費以億計，吏士離毒氣死者什七。
      <note>[三]師古曰：「離，遭也。」</note>
今丹、熊懼於自詭期會，
      <note>[四]師古曰：「詭，責也。自以為憂責。」</note>
調發諸郡兵穀，復訾民取其十四，
      <note>[五]師古曰：「發人訾財，十取其四也。」</note>
空破梁州，功終不遂。
      <note>[六]師古曰：「遂，成也。」</note>
宜罷兵屯田，明設購賞。」莽怒，免英官。後頗覺寤，曰：「英亦未可厚非。」復以英為長沙連率。</p>
   </div>
   <div>
      <p>翟義黨王孫慶捕得，莽使太醫、尚方與巧屠共刳剝之，
      <note>[一]師古曰：「刳，剖也。音口胡反。」</note>
量度五藏，
      <note>[二]師古曰：「度音徒各反。」</note>以竹筳導其
</p>
   </div>
   <pb n="4146"/>
   <div>
      <p>
脈，知所終始，
      <note>[三]師古曰：「筳，竹挺也，音庭。」</note>
云可以治病。
      <note>[四]師古曰：「以知血脈之原，則盡攻療之道也。」</note>
      </p>
   </div>
   <div>
      <p>是歲，遣大使五威將王駿、西域都護李崇將戊己校尉出西域，諸國皆郊迎貢獻焉。諸國前殺都護但欽，駿欲襲之，命佐帥何封、戊己校尉郭欽別將。
      <note>[一]師古曰：「別領兵在後也。將音子亮反。」</note>
焉耆詐降，伏兵擊駿等，皆死。欽、封後到，襲擊老弱，從車師還入塞。莽拜欽為填外將軍，
      <note>[二]師古曰：「填音竹刃反。」</note>
封劋胡子，
      <note>[三]師古曰：「劋音子小反。」</note>
何封為集胡男。西域自此絕。</p>
   </div>
   <div>
      <p>四年五月，莽曰：「保成師友祭酒唐林、故諫議祭酒琅邪紀逡，
      <note>[一]師古曰：「逡音千旬反，字或從彳，其音同耳。」</note>
孝弟忠恕，敬上愛下，博通舊聞，德行醇備，至於黃髮，靡有愆失。
      <note>[二]師古曰：「黃髮，老稱，謂白髮盡落，更生黃者。」</note>
其封林為建德侯，逡為封德侯，位皆特進，見禮如三公。
      <note>[三]師古曰：「朝見之禮。」</note>
賜弟一區，錢三百萬，授几杖焉。」</p>
   </div>
   <div>
      <p>六月，更授諸侯茅土於明堂，曰：「予制作地理，建封五等，考之經藝，合之傳記，通於義理，論之思之，至於再三，自始建國之元以來九年于茲，乃今定矣。予親設文石之平，陳菁茅四色之土，
      <note>[一]師古曰：「尚書禹貢『苞匭菁茅』，儒者以為菁，菜名也，茅，三脊茅也。而莽此言以菁茅為一物，則是謂善茅為菁茅也。土有五色，而此云四者，中央之土不以封也。菁音精。」</note>
欽告于岱宗泰社后土、先祖先妣，以班授之。
      <note>[二]師古曰：「欽，敬也。班，布也。」</note>
各就厥國，養牧民人，用成功業。其在緣邊，若江南，非詔所召，遣侍于帝城者，納言掌貨大夫且調都內故錢，予
</p>
   </div>
   <pb n="4150"/>
   <div>
      <p>
其祿，
      <note>[三]師古曰：「調謂發取之，音徒釣反。次下亦同。」</note>
公歲八十萬，侯伯四十萬，子男二十萬。」然復不能盡得。莽好空言，慕古法，多封爵人，性實遴嗇，
      <note>[四]師古曰：「遴讀與吝同。」</note>
託以地理未定，故且先賦茅土，用慰喜封者。</p>
   </div>
   <div>
      <p>是歲，復明六筦之令。每一筦下，為設科條防禁，犯者罪至死，吏民抵罪者浸衆。又一切調上公以下諸有奴婢者，率一口出錢三千六百，天下愈愁，盜賊起。納言馮常以六筦諫，莽大怒，免常官。置執法左右刺姦。選用能吏侯霸等分督六尉、六隊，
      <note>[一]師古曰：「督，察也。隊音遂。」</note>
如漢刺史，與三公士郡一人從事。</p>
   </div>
   <div>
      <p>臨淮瓜田儀等為盜賊，依阻會稽長州，
      <note>[一]服虔曰：「姓瓜田，名儀。」師古曰：「長州即枚乘所云長州之苑。」</note>
琅邪女子呂母亦起。初，呂母子為縣吏，為宰所冤殺。
      <note>[二]師古曰：「宰，縣令。」</note>
母散家財，以酤酒買兵弩，
      <note>[三]師古曰：「酤音姑。」</note>
陰厚貧窮少年，得百餘人，遂攻海曲縣，殺其宰以祭子墓。引兵入海，其衆浸多，後皆萬數。莽遣使者即赦盜賊，還言「盜賊解，輒復合。問
</p>
   </div>
   <pb n="4151"/>
   <div>
      <p>
其故，皆曰愁法禁煩苛，不得舉手。力作所得，不足以給貢稅。閉門自守，又坐鄰伍鑄錢挾銅，姦吏因以愁民。民窮，悉起為盜賊。」莽大怒，免之。其或順指，言「民驕黠當誅」，及言「時運適然，且滅不久」，莽說，輒遷之。
      <note>[四]師古曰：「說讀曰悅。」</note>
      </p>
   </div>
   <div>
      <p>是歲八月，莽親之南郊，鑄作威斗。威斗者，以五石銅為之，
      <note>[一]李奇曰：「以五色藥石及銅為之。」蘇林曰：「以五色銅鑛冶之。」師古曰：「李說是也。若今作鍮石之為。」</note>
若北斗，長二尺五寸，欲以厭勝衆兵。
      <note>[二]師古曰：「厭音一葉反。」</note>
既成，令司命負之，莽出在前，入在御旁。鑄斗日，大寒，百官人馬有凍死者。</p>
   </div>
   <div>
      <p>五年正月朔，北軍南門災。</p>
   </div>
   <div>
      <p>以大司馬司允費興為荊州牧，見，問到部方略，興對曰：「荊、揚之民率依阻山澤，以漁
</p>
   </div>
   <pb n="4152"/>
   <div>
      <p>
采為業。
      <note>[一]師古曰：「漁謂捕魚也。采謂采取蔬果之屬。」</note>
間者，國張六筦，稅山澤，妨奪民之利，連年久旱，百姓飢窮，故為盜賊。興到部，欲令明曉告盜賊歸田里，假貸犂牛種食，
      <note>[二]師古曰：「貸音土戴反。」</note>
闊其租賦，
      <note>[三]師古曰：「闊，寬也。」</note>
幾可以解釋安集。」
      <note>[四]師古曰：「幾讀曰冀。」</note>
莽怒，免興官。</p>
   </div>
   <div>
      <p>天下吏以不得奉祿，並為姦利，郡尹縣宰家累千金。莽下詔曰：「詳考始建國二年胡虜猾夏以來，諸軍吏及緣邊吏大夫以上為姦利增產致富者，收其家所有財產五分之四，以助邊急。」公府士馳傳天下，考覆貪饕，
      <note>[一]師古曰：「傳音張戀反。饕音吐高反。」</note>
開吏告其將，奴婢告其主，幾以禁姦，
      <note>[二]師古曰：「幾讀曰冀。」</note>
姦愈甚。</p>
   </div>
   <div>
      <p>皇孫功崇公宗坐自畫容貌，被服天子衣冠，刻印三：一曰「維祉冠存己夏處南山臧薄冰」，
      <note>[一]文穎曰：「祉，福祚也。冠存己，欲襲代也。」應劭曰：「夏處南山，就陰涼也。臧薄冰，亦以除暑也。」</note>
二曰「肅聖寶繼」，
      <note>[二]應劭曰：「莽自謂承聖舜後，能肅敬，得天寶龜以立。宗欲繼其緒。」</note>
三曰「德封昌圖」。
      <note>[三]蘇林曰：「宗自言以德見封，當遂昌熾，受天下圖籍。」</note>
又宗舅呂寬家前徙合浦，私與宗通，發覺
</p>
   </div>
   <pb n="4153"/>
   <div>
      <p>
按驗，宗自殺。莽曰：「宗屬為皇孫，爵為上公，知寬等叛逆族類，而與交通；刻銅印三，文意甚害，不知厭足，窺欲非望。春秋之義，『君親毋將，將而誅焉。』
      <note>[四]師古曰：「春秋公羊傳之辭也。以公子牙將為殺逆而誅之，故云然也。親謂父母也。」</note>
迷惑失道，自取此辜，烏呼哀哉！宗本名會宗，以制作去二名，今復名會宗。貶厥爵，改厥號，賜諡為功崇繆伯，以諸伯之禮葬于故同穀城郡。」
      <note>[五]師古曰：「同者，宗所封一同之地。」</note>
宗姊妨為衞將軍王興夫人，祝詛姑，殺婢以絕口。事發覺，莽使中常侍帶足惲責問妨，
      <note>[六]師古曰：「帶足音帶，又音徒蓋反。」</note>
并以責興，皆自殺。事連及司命孔仁妻，亦自殺。仁見莽免冠謝，莽使尚書劾仁：「乘乾車，駕馬，左蒼龍，右白虎，前朱雀，後玄武，右杖威節，左負威斗，號曰赤星，非以驕仁，乃以尊新室之威命也。仁擅免天文冠，大不敬。」有詔勿劾，更易新冠。其好怪如此。
      <note>[七]師古曰：「言莽性好為鬼神怪異之事。」</note>
      </p>
   </div>
   <div>
      <p>以直道侯王涉為衞將軍。涉者，曲陽侯根子也。根，成帝世為大司馬，薦莽自代，莽恩
</p>
   </div>
   <pb n="4154"/>
   <div>
      <p>
之，
      <note>[一]師古曰：「懷其舊恩也。」</note>
以為曲陽非令稱，
      <note>[二]師古曰：「令，善也。曲陽之名，非善稱也。」</note>
乃追諡根曰直道讓公，涉嗣其爵。</p>
   </div>
   <div>
      <p>是歲，赤眉力子都、樊崇等以饑饉相聚，起於琅邪，轉鈔掠，衆皆萬數。遣使者發郡國兵擊之，不能克。</p>
   </div>
   <div>
      <p>六年春，莽見盜賊多，乃令太史推三萬六千歲曆紀，六歲一改元，布天下。下書曰：「紫閣圖曰『太一、黃帝皆僊上天，
      <note>[一]師古曰：「僊，古仙字。上，升也。」</note>
張樂崑崙虔山之上。後世聖主得瑞者，當張樂秦終南山之上。』
      <note>[二]服虔曰：「長安南山，詩所謂終南，故秦地，故言秦也。」</note>
予之不敏，奉行未明，乃今諭矣。復以寧始將軍為更始將軍，以順符命。易不云乎？『日新之謂盛德，生生之謂易。』
      <note>[三]李奇曰：「易道生諸當生者也。」師古曰：「下繫之辭。體化合變，故曰日新。」</note>
予其饗哉！」欲以誑燿百姓，銷解盜賊。衆皆笑之。</p>
   </div>
   <div>
      <p>初獻新樂於明堂、太廟。羣臣始冠麟韋之弁。
      <note>[一]李奇曰：「鹿皮冠。」</note>
或聞其樂聲，曰：「清厲而哀，非興國
</p>
   </div>
   <pb n="4155"/>
   <div>
      <p>
之聲也。」</p>
   </div>
   <div>
      <p>是時，關東饑旱數年，力子都等黨衆多。
      <note>[一]師古曰：「穴帚，漸也。」</note>
更始將軍廉丹擊益州不能克，徵還。更遣復位後大司馬護軍郭興、庸部牧李曅擊蠻夷若豆等，太傅犧叔士孫喜清潔江湖之盜賊。而匈奴寇邊甚。莽乃大募天下丁男及死罪囚、吏民奴，名曰豬突豨勇，以為銳卒。一切稅天下吏民，訾三十取一，縑帛皆輸長安。令公卿以下至郡縣黃綬皆保養軍馬，
      <note>[二]師古曰：「保者，言不許其有死失。」</note>
多少各以秩為差。又博募有奇技術可以攻匈奴者，將待以不次之位。言便宜者以萬數：或言能度水不用舟楫，
      <note>[三]師古曰：「楫，所以刺舟也，音集，其字從木。」</note>
連馬接騎，濟百萬師；或言不持斗糧，服食藥物，三軍不飢；或言能飛，一日千里，可窺匈奴。莽輒試之，取大鳥翮為兩翼，
      <note>[四]師古曰：「羽本曰翮，音胡隔反。」</note>
頭與身皆著毛，通引環紐，飛數百步墮。莽知其不可用，苟欲獲其名，皆拜為理軍，賜以車馬，待發。</p>
   </div>
   <div>
      <p>初，匈奴右骨都侯須卜當，其妻王昭君女也，嘗內附。莽遣昭君兄子和親侯王歙誘呼
</p>
   </div>
   <pb n="4156"/>
   <div>
      <p>
（嘗）〔當〕至塞下，
      <note>莽遣昭君兄子和親侯王歙誘呼（嘗）〔當〕至塞下，　景祐、殿、局本都作「當」，此誤。</note>
脅將詣長安，強立以為須卜善于後安公。
      <note>[一]師古曰：「善于者，匈奴之號也。後安公者，中國之爵。兩加之。」</note>
始欲誘迎當，大司馬嚴尤諫曰：「當在匈奴右部，兵不侵邊，單于動靜，輒語中國，此方面之大助也。于今迎當置長安槀街，一胡人耳，
      <note>[二]師古曰：「槀街，蠻夷館所在也，解在陳湯傳。槀音工早反。」</note>
不如在匈奴有益。」莽不聽。既得當，欲遣尤與廉丹擊匈奴，皆賜姓徵氏，號二徵將軍，當誅單于輿而立當代之。
      <note>[三]師古曰：「輿者，時見為單于之名。」</note>
出車城西橫廐，未發。尤素有智略，非莽攻伐西夷，數諫不從，著古名將樂毅、白起不用之意及言邊事凡三篇，奏以風諫莽。
      <note>[四]師古曰：「風讀曰諷。」</note>
及當出廷議，尤固言匈奴可且以為後，先憂山東盜賊。莽大怒，乃策尤曰：「視事四年，蠻夷猾夏不能遏絕，寇賊姦宄不能殄滅，不畏天威，不用詔命，皃佷自臧，持必不移，
      <note>[五]師古曰：「皃，古貌字也。皃佷，言其佷戾見於容貌也。臧，善也。自以為善，而固持其所見，不可移易。」</note>
懷執異心，非沮軍議。
      <note>[六]師古曰：「沮，壞也，音材汝反。」</note>
未忍致于理，其上大司馬武建伯印韍，
      <note>[七]師古曰：「韍者，印之組。」</note>
歸故郡。」以降符伯董忠為大司馬。</p>
   </div>
   <div>
      <p>翼平連率田況奏郡縣訾民不實，
      <note>[一]師古曰：「舉百姓貲財，不以實數。」</note>
莽復三十稅一。以況忠言憂國，進爵為伯，賜錢二
</p>
   </div>
   <pb n="4157"/>
   <div>
      <p>
百萬。衆庶皆詈之。青、徐民多棄鄉里流亡，老弱死道路，壯者入賊中。</p>
   </div>
   <div>
      <p>夙夜連率韓博上言：「有奇士，長丈，大十圍，來至臣府，曰欲奮擊胡虜。自謂巨毋霸，出於蓬萊東南，五城西北昭如海瀕，
      <note>[一]師古曰：「昭如，海名也。瀕，涯也，音頻，又音賓。」</note>
軺車不能載，三馬不能勝。即日以大車四馬，建虎旗，載霸詣闕。霸臥則枕鼓，以鐵箸食，此皇天所以輔新室也。願陛下作大甲高車，賁育之衣，遣大將一人與虎賁百人迎之於道。京師門戶不容者，開高大之，以視百蠻，
      <note>[二]晉灼曰：「視音曰示。」</note>
鎮安天下。」博意欲以風莽。
      <note>[三]晉灼曰：「諷言毋得篡盜而霸。」</note>
莽聞惡之，留霸在所新豐，
      <note>[四]師古曰：「在所，謂其見到之處。」</note>
更其姓曰巨母氏，謂因文母太后而霸王符也。
      <note>[五]師古曰：「莽字巨君，若言文母出此人，使我致霸王。」</note>
徵博下獄，以非所宜言，棄市。</p>
   </div>
   <div>
      <p>明年改元曰地皇，從三萬六千歲曆號也。</p>
   </div>
   <pb n="4158"/>
   <div>
      <p>地皇元年正月乙未，赦天下。下書曰：「方出軍行師，敢有趨讙犯法者，輒論斬，毋須時，
      <note>[一]師古曰：「趨讙，謂趨走而讙譁也。須，待也。」</note>
盡歲止。」
      <note>[二]師古曰：「至此歲盡而止。」</note>
於是春夏斬人都市，百姓震懼，道路以目。</p>
   </div>
   <div>
      <p>二月壬申，日正黑。莽惡之，下書曰：「乃者日中見昧，陰薄陽，黑氣為變，百姓莫不驚怪。兆域大將軍王匡遣吏考問上變事者，欲蔽上之明，是以適見于天，
      <note>[一]師古曰：「適音謫。謫，責也，音徒厄反。見音胡電反。」</note>
以正于理，塞大異焉。」</p>
   </div>
   <div>
      <p>莽見四方盜賊多，復欲厭之，
      <note>[一]師古曰：「厭音一葉反。」</note>
又下書曰：「予之皇初祖考黃帝定天下，將兵為上將軍，建華蓋，立斗獻，
      <note>[二]師古曰：「獻音犧。謂斗魁及杓末，如勺之形也。」</note>
內設大將，外置大司馬五人，大將軍二十五人，偏將軍百二十五人，裨將軍千二百五十人，校尉萬二千五百人，司馬三萬七千五百人，候十一萬二千五百人，當百二十二萬五千人，
      <note>[三]晉灼曰：「當亦官名也。」師古曰：「當百，官名，百非其數。」</note>
士吏四十五萬人，士千三百五十萬人，
      <note>[四]晉灼曰：「自五大司馬至此皆以五乘之也。」師古曰：「晉說非也。從上計之，或五或十，或兩或三。」</note>
應協於易『弧矢之利，以威天下』。
      <note>[五]師古曰：「易下繫辭曰：『弦木為弧，剡木為矢，弧矢之利，以威天下。』言所立將率，以合此意。木弓曰弧。」</note>
予受符命之文，稽前人，將條備焉。」
      <note>[六]師古曰：「稽，考也，考法於前人也。」</note>
於是置前後左右中大司馬之位，賜諸州牧號為大將軍，郡卒正、連帥、大尹為偏將軍，屬令長裨將軍，縣宰為校尉。乘傳使者經歷郡國，日且十輩，
      <note>[七]師古曰：「傳音張戀反。次下亦同。」</note>
倉無見穀
      <note>[八]師古曰：「見謂見在也。」</note>
以給，傳車馬不能足，賦取道中車馬，
      <note>[九]師古曰：「於道中行者，即執取之，以充事也。」</note>
取辦於民。</p>
   </div>
   <pb n="4159"/>
   <div>
      <p>七月，大風毀王路堂。復下書曰：「乃壬午餔時，有列風雷雨發屋折木之變，
      <note>[一]師古曰：「列風，暴列之風。」</note>
予甚弁焉，予甚栗焉，予甚恐焉。
      <note>[二]師古曰：「弁，疾也。一曰弁，撫手也，言驚懼也。」</note>
伏念一旬，迷乃解矣。
      <note>[三]師古曰：「先言列風雷雨，後言迷乃解矣，蓋取舜『納于大麓，列風雷雨不迷』以為言也。」</note>
昔符命文立安為新遷王，
      <note>[四]服虔曰：「安，莽第三子也。遷音仙。莽改汝南新蔡曰新遷。」師古曰：「遷猶僊耳，不勞假借音。」</note>
臨國雒陽，為統義陽王。是時予在攝假，謙不敢當，而以為公。其後金匱文至，議者皆曰：『臨國雒陽為統，謂據土中為新室統也，宜為皇太子。』自此後，臨久病，雖瘳不平，朝見挈茵輿行。
      <note>[五]服虔曰：「有疾以執茵輿之行也。」晉灼曰：「漢儀注皇后、婕妤乘輦，餘者以茵，四人舉以行。豈今之板輿而鋪茵乎？」師古曰：「晉說非也。此直謂坐茵褥之上，而令四人對舉茵之四角，輿而行，何謂板輿乎？」</note>
見王路堂者，張於西廂及後閣更衣中，
      <note>[六]李奇曰：「張，帳也。」晉灼曰：「更衣中，謂朝賀易衣服處，室屋名也。」</note>
又以皇后被疾，臨且去本就舍，妃妾在東永巷。
      <note>[七]師古曰：「言臨侍疾，故去其本所居，而來就此止息，是以妃妾在東永巷也。」</note>
壬午，列風毀王路西廂及後閣更衣中室。昭寧堂池東南榆樹大十圍，東僵，擊東閣，閣即東永巷之西垣也。皆破折瓦壞，發屋拔木，予甚驚焉。又候官奏月犯心前星，厥有占，
</p>
   </div>
   <pb n="4160"/>
   <div>
      <p>
予甚憂之。伏念紫閣圖文，太一、黃帝皆得瑞以僊，後世襃主當登終南山。
      <note>[八]李奇曰：「襃主，大主也。」</note>
所謂新遷王者，乃太一新遷之後也。
      <note>[九]服虔曰：「太一、黃帝欲令安追繼其後也。」</note>
統義陽王乃用五統以禮義登陽上遷之後也。臨有兄而稱太子，名不正。宣尼公曰：『名不正，則言不順，至於刑罰不中，民無錯手足。』
      <note>[一０]師古曰：「論語載孔子對子路之言。錯，安置也，音千故反。莽追諡孔子為襃成宣尼公。」</note>
惟即位以來，陰陽未和，風雨不時，數遇枯旱蝗螟為災，穀稼鮮耗，百姓苦飢，
      <note>[一一]師古曰：「鮮，少也。耗，虛也。鮮音先踐反。耗音火到反。」</note>
蠻夷猾夏，寇賊姦宄，人民正營，無所錯手足。
      <note>[一二]師古曰：「正營，惶恐不安之意也。正音征。」</note>
深惟厥咎，在名不正焉。其立安為新遷王，臨為統義陽王，幾以保全二子，
      <note>[一三]師古曰：「幾讀曰冀。」</note>
子孫千億，外攘四夷，內安中國焉。」</p>
   </div>
   <pb n="4161"/>
   <div>
      <p>是月，杜陵便殿乘輿虎文衣廢臧在室匣中者
      <note>[一]師古曰：「匣，匱也，音狎。」</note>
出，自樹立外堂上，
      <note>[二]師古曰：「樹，豎也。」</note>
良久乃委地。吏卒見者以聞，莽惡之，下書曰：「寶黃廝赤，
      <note>[三]服虔曰：「以黃為寶，自用其行氣也。廝赤，廝役賤者皆衣赤，賤漢行也。」</note>
其令郎從官皆衣絳。」</p>
   </div>
   <div>
      <p>望氣為數者多言有土功象，莽又見四方盜賊多，欲視為自安能建萬世之基者，
      <note>[一]師古曰：「視音示。」</note>
乃下書曰：「予受命遭陽九之戹，百六之會，府帑空虛，百姓匱乏，宗廟未修，且祫祭於明堂太廟，夙夜永念，非敢寧息。深惟吉昌莫良於今年，予乃卜波水之北，郎池之南，惟玉食。
      <note>[二]劉德曰：「長安南也。」晉灼曰：「黃圖波、浪，二水名也，在甘泉苑中。」師古曰：「晉說非也。黃圖有西波池、郎池，皆在石城南上林中。玉食，謂龜為玉兆之文而墨食也。波音（波）〔彼〕皮反。」
            
         
         波音（波）〔彼〕皮反。　景祐、殿本都作「彼」，此誤。
      </note>
予又卜金水之南，明堂之西，亦惟玉食。予將（新）〔親〕築焉。」
      <note>予將（新）〔親〕築焉。　景祐、殿本都作「親」。王先謙說作「親」是。</note>
於是遂營長安城南，
      <note>[三]師古曰：「蓋所謂金水之南，明堂之西。」</note>
提封百頃。九月甲申，莽立載行視，
      <note>[四]師古曰：「立載謂立而乘車也。行音下更反。」</note>
親舉築三下。司徒王尋、大司空王邑持節，及侍中常侍執法杜林等數十人將作。
      <note>[五]師古曰：「將領築作之人。」</note>
崔發、張邯說莽曰：「德盛者文縟，
      <note>[六]師古曰：「文，禮文也。縟，繁也，音辱。」</note>
宜崇其制度，宣視海內，
      <note>[七]師古曰：「視讀曰示。」</note>
且令萬世之後無以復加也。」莽乃博徵天下工匠諸圖畫，以望法度算，及吏民以義入錢穀助作者，
</p>
   </div>
   <pb n="4162"/>
   <div>
      <p>
駱驛道路。
      <note>[八]師古曰：「駱驛，言不絕。」</note>
壞徹城西苑中建章、承光、包陽、大臺、儲元宮及平樂、當路、陽祿館，凡十餘所，
      <note>[九]師古曰：「自建章以下至陽祿，皆上林苑中館。」</note>
取其材瓦，以起九廟。是月，大雨六十餘日。令民入米六百斛為郎，其郎吏增秩賜爵至附城。九廟：一曰黃帝太初祖廟，二曰帝虞始祖昭廟，三曰陳胡王統祖穆廟，四曰齊敬王世祖昭廟，五曰濟北愍王王祖穆廟，凡五廟不墮云；
      <note>[一０]師古曰：「墮，毀也，音火規反。」</note>
六曰濟南伯王尊禰昭廟，七曰元城孺王尊禰穆廟，八曰陽平頃王戚禰昭廟，九曰新都顯王戚禰穆廟。殿皆重屋。太初祖廟東西南北各四十丈，高十七丈，餘廟半之。為銅薄櫨，
      <note>[一一]師古曰：「薄櫨，柱上枅，即今所謂木沓也。櫨音盧。」</note>
飾以金銀琱文，
      <note>[一二]師古曰：「琱字與彫同。」</note>
窮極百工之巧。帶高增下，
      <note>[一三]師古曰：「本因高地而建立之，其旁下者更增築。」</note>
功費數百鉅萬，卒徒死者萬數。</p>
   </div>
   <pb n="4163"/>
   <div>
      <p>鉅鹿男子馬適求等謀舉燕趙兵以誅莽，
      <note>[一]師古曰：「馬適，姓也。求，名也。」</note>
大司空士王丹發覺以聞。莽遣三公大夫逮治黨與，
      <note>[二]師古曰：「逮，逮捕之也。已解於上。」</note>
連及郡國豪傑數千人，皆誅死。封丹為輔國侯。</p>
   </div>
   <div>
      <p>自莽為不順時令，百姓怨恨，莽猶安之，又下書曰：「惟設此壹切之法以來，常安六鄉巨邑之都，枹鼓稀鳴，盜賊衰少，
      <note>[一]師古曰：「巨，大也。枹，所以擊鼓者也，音孚，其字從木。」</note>
百姓安土，歲以有年，此乃立權之力也。今胡虜未滅誅，蠻僰未絕焚，江湖海澤麻沸，盜賊未盡破殄，
      <note>[二]師古曰：「麻沸，言如亂麻而沸涌。」</note>
又興奉宗廟社稷之大作，民衆動搖。今復壹切行此令，盡二年止之，以全元元，救愚姦。」</p>
   </div>
   <div>
      <p>是歲，罷大小錢，更行貨布，長二寸五分，廣一寸，直貨錢二十五。貨錢徑一寸，重五
</p>
   </div>
   <pb n="4164"/>
   <div>
      <p>
銖，枚直一。兩品並行。敢盜鑄錢及偏行布貨，伍人知不發舉，皆沒入為官奴婢。
      <note>[一]師古曰：「伍人，同伍之人，若今伍保者也。」</note>
      </p>
   </div>
   <div>
      <p>太傅平晏死，以予虞唐尊為太傅。尊曰：「國虛民貧，咎在奢泰。」乃身短衣小褏，乘牝馬柴車，
      <note>[一]師古曰：「柴車即棧車。」</note>
藉槀，瓦器，
      <note>[二]師古曰：「藉槀，去蒲蒻也。瓦器，以瓦為食器。」</note>
又以歷遺公卿。
      <note>[三]師古曰：「以瓦器盛食，遺公卿也。」</note>
出見男女不異路者，尊自下車，以象刑赭幡汙染其衣。
      <note>[四]師古曰：「赭幡，以赭汁漬巾幡。」</note>
莽聞而說之，
      <note>[五]師古曰：「說讀曰悅。」</note>
下詔申敕公卿思與厥齊。
      <note>[六]師古曰：「令與尊同此操行也。論語稱孔子曰：『見賢思齊，』故莽云然。」</note>
封尊為平化侯。</p>
   </div>
   <div>
      <p>是時，南郡張霸、江夏羊牧、王匡等起雲杜綠林，號曰下江兵，
      <note>[一]晉灼曰：「本起江夏雲杜縣，後分西上，入南郡，屯藍田，故號下江兵也。」</note>
衆皆萬餘人。武功中水鄉民三舍墊為池。
      <note>[二]師古曰：「墊，陷也，音丁念反。」</note>
      </p>
   </div>
   <pb n="4165"/>
   <div>
      <p>二年正月，以州牧位三公，刺舉怠解，
      <note>[一]師古曰：「解讀曰懈。」</note>
更置牧監副，秩元士，冠法冠，行事如漢刺史。</p>
   </div>
   <div>
      <p>是月，莽妻死，諡曰孝睦皇后，葬渭陵長壽園西，令永侍文母，名陵曰億年。初莽妻以莽數殺其子，涕泣失明，莽令太子臨居中養焉。莽妻旁侍者原碧，莽幸之。後臨亦通焉，恐事泄，謀共殺莽。臨妻愔，國師公女，
      <note>[一]師古曰：「愔音一尋反。」</note>
能為星，語臨宮中且有白衣會。臨喜，以為所謀且成。後貶為統義陽王，出在外第，愈憂恐。會莽妻病困，臨予書曰：「上於子孫至嚴，前長孫、中孫年俱三十而死。
      <note>[二]師古曰：「中讀曰仲。」</note>
今臣臨復適三十，誠恐一旦不保中室，則不知死命所在！」
      <note>[三]李奇曰：「中室，臨之母也。」晉灼曰：「長樂宮中殿也。」師古曰：「二說皆非也。中室，室中也。臨自言欲於室中自保全，不可得耳。」</note>
莽侯妻疾，見其書，大怒，疑臨有惡意，不令得會喪。既葬，收原碧等考問，具服姦、謀殺狀。莽欲祕之，使殺案事使者司命從事，埋獄中，家不知所在。賜臨藥，臨不肯飲，自刺死。使侍中票騎將軍同說侯林賜魂衣璽韍，
      <note>[四]師古曰：「說讀曰悅。」</note>
策書曰：「符命文立臨為統義陽王，此言新室即位三萬六千歲後，為臨之後者乃當龍陽而起。前過聽議者，以臨為太子，有烈風之變，輒順符命，立為統義陽王。在此之前，自此之後，不作信順，弗蒙厥佑，夭年隕命，嗚呼哀哉！迹行賜諡，諡曰繆王。」又詔國師公：「臨本不知星，事從愔起。」愔亦自殺。</p>
   </div>
   <pb n="4166"/>
   <div>
      <p>是月，新遷王安病死。初，莽為侯就國時，幸侍者增秩、懷能、開明。懷能生男興，增秩生男匡、女曅，開明生女捷，皆留新都國，以其不明故也。
      <note>[一]師古曰：「言侍者或與外人私通所生子女，不可分明也。」</note>
及安疾甚，莽自病無子，為安作奏，使上言：「興等母雖微賤，屬猶皇子，不可以棄。」章視羣公，
      <note>[二]師古曰：「視讀曰示。以所上之章徧示之。」</note>
皆曰：「安友于兄弟，
      <note>[三]師古曰：「友，愛也。善兄弟曰友。」</note>
宜及春夏加封爵。」於是以王車遣使者迎興等，封興為功脩公，匡為功建公，曅為睦脩任，捷為睦逮任。孫公明公壽病死，旬月四喪焉。莽壞漢孝武、孝昭廟，分葬子孫其中。</p>
   </div>
   <div>
      <p>魏成大尹李焉與卜者王況謀，況謂焉曰：「新室即位以來，民田奴婢不得賣買，數改錢貨，徵發煩數，軍旅騷動，四夷並侵，百姓怨恨，盜賊並起，漢家當復興。君姓李，李音徵，徵火也，
      <note>[一]師古曰：「徵音竹里反。」</note>
當為漢輔。」因為焉作讖書，言「文帝發忿，居地下趣軍，北告匈奴，南告越人。
      <note>[二]師古曰：「趣讀曰促。」</note>
江中劉信，執敵報怨，復續古先，四年當發軍。江湖有盜，自稱樊王，姓為劉氏，萬人成
</p>
   </div>
   <pb n="4167"/>
   <div>
      <p>
行，
      <note>[三]師古曰：「行音胡郎反。」</note>
不受赦令，欲動秦、雒陽。十一年當相攻，太白揚光，歲星入東井，其號當行。」
      <note>[四]師古曰：「號謂號令也。」</note>
又言莽大臣吉凶，各有日期。會合十餘萬言。焉令吏寫其書，吏亡告之。莽遣使者即捕焉，獄治皆死。</p>
   </div>
   <div>
      <p>三輔盜賊麻起，
      <note>[一]師古曰：「言起者如亂麻也。」</note>
乃置捕盜都尉官，令執法謁者追擊長安中，建鳴鼓攻賊幡，而使者隨其後。遣太師犧仲景尚、更始將軍護軍王黨將兵擊青、徐，國師和仲曹放助郭興擊句町。轉天下穀幣詣西河、五原、朔方、漁陽，每一郡以百萬數，欲以擊匈奴。</p>
   </div>
   <div>
      <p>秋，隕霜殺菽，關東大饑，蝗。</p>
   </div>
   <div>
      <p>民犯鑄錢，伍人相坐，沒入為官奴婢。其男子檻車，兒女子步，以鐵鎖琅當其頸，傳詣鍾官，以十萬數。
      <note>[一]師古曰：「琅當，長鏁也。鍾官，主鑄錢之官也。」</note>
到者易其夫婦，
      <note>[二]師古曰：「改相配匹，不依其舊也。」</note>
愁苦死者什六七。孫喜、景尚、曹放等擊賊不能克，軍師放縱，百姓重困。
      <note>[三]師古曰：「重音直用反。」</note>
      </p>
   </div>
   <pb n="4168"/>
   <div>
      <p>莽以王況讖言荊楚當興，李氏為輔，欲厭之，
      <note>[一]師古曰：「厭音一葉反。」</note>
乃拜侍中掌牧大夫李棽為大將軍、揚州牧，賜名聖，
      <note>[二]師古曰：「改其舊名，以聖代讖。棽音所林反。」</note>
使將兵奮擊。</p>
   </div>
   <div>
      <p>上谷儲夏自請願說瓜田儀，
      <note>[一]服虔曰：「儲夏，人姓也。」</note>
莽以為中郎，使出儀。
      <note>[二]師古曰：「說之令自出。」</note>
儀文降，未出而死。
      <note>[三]師古曰：「上文書言降，而身未出。」</note>
莽求其尸葬之，為起冢、祠室，諡曰瓜寧殤男，幾以招來其餘，
      <note>[四]師古曰：「幾讀曰冀。」</note>
然無肯降者。</p>
   </div>
   <div>
      <p>閏月丙辰，大赦天下，天下大服民私服在詔書前亦釋除。
      <note>[一]張晏曰：「莽妻本以此歲死，天下大服也。私服，自喪其親。皆除之。」</note>
      </p>
   </div>
   <div>
      <p>郎陽成脩獻符命，言繼立民母，又曰：「黃帝以百二十女致神僊。」莽於是遣中散大夫、
</p>
   </div>
   <pb n="4169"/>
   <div>
      <p>
謁者各四十五人分行天下，
      <note>[一]師古曰：「行音下更反。」</note>
博采鄉里所高有淑女者上名。</p>
   </div>
   <div>
      <p>莽夢長樂宮銅人五枚起立，莽惡之，念銅人銘有「皇帝初兼天下」之文，即使尚方工鐫滅所夢銅人膺文。
      <note>[一]師古曰：「鐫，鑿也，音子全反。」</note>
又感漢高廟神靈，
      <note>[二]師古曰：「謂夢見譴責。」</note>
遣虎賁武士入高廟，拔劍四面提擊，
      <note>[三]師古曰：「提，擲也，音徒計反。」</note>
斧壞戶牖，
      <note>[四]師古曰：「以斧斫壞之。」</note>
桃湯赭鞭鞭灑屋壁，
      <note>[五]師古曰：「桃湯灑之，赭鞭鞭之也。赭，赤也。」</note>
令輕車校尉居其中，又令中軍北壘居高寢。
      <note>[六]師古曰：「徙北軍壘之兵士於高廟寢中屯居也。」</note>
      </p>
   </div>
   <div>
      <p>或言黃帝時建華蓋以登僊，莽乃造華蓋九重，高八丈一尺，金瑵羽葆，
      <note>[一]師古曰：「瑵讀曰爪。謂蓋弓頭為爪形。」</note>
載以祕機四輪車，
      <note>[二]服虔曰：「蓋高八丈，其杠皆有屈膝，可上下屈申也。」師古曰：「言潛為機關，不使外見，故曰祕機也。」</note>
駕六馬，力士三百人黃衣幘，車上人擊鼓，輓者皆呼「登僊」。莽出，令在前。百官竊言「此似輭車，非僊物也。」
      <note>[三]師古曰：「輭車，載喪車，音而。」</note>
      </p>
   </div>
   <pb n="4170"/>
   <div>
      <p>是歲，南郡秦豐衆且萬人。平原女子遲昭平能說（經博）〔博經〕以八投，
      <note>平原女子遲昭平能說（經博）〔博經〕以八投，　王念孫說，「經博」當為「博經」，故服注云「博奕經，以八箭投之」。</note>
      
         <note>[一]服虔曰：「博奕經，以八箭投之。」</note>
亦聚數千人在河阻中。莽召問羣臣禽賊方略，皆曰：「此天囚行尸，命在漏刻。」故左將軍公孫祿徵來與議，
      <note>[二]師古曰：「與讀曰豫。」</note>
祿曰：「太史令宗宣典星曆，候氣變，以凶為吉，亂天文，誤朝廷。太傅平化侯飾虛偽以媮名位，『賊夫人之子』。
      <note>[三]師古曰：「論語稱子路使子羔為費宰，孔子曰『賊夫人之子』，言羔未知政道，而使宰邑，所以為賊害也。故祿引此而言。」</note>
國師嘉信公顛倒五經，毀師法，令學士疑惑。明學男張邯、地理侯孫陽造井田，使民棄土業。犧和魯匡設六筦，以窮工商。說符侯崔發阿諛取容，令下情不上通。宜誅此數子以慰天下！」又言：「匈奴不可攻，當與和親。臣恐新室憂不在匈奴，而在封域之中也。」莽怒，使虎賁扶祿出。然頗采其言，左遷魯匡為五原卒正，以百姓怨非故。六筦非匡所獨造，莽厭衆意而出之。
      <note>[四]師古曰：「厭，滿也，音一豔反。」</note>
      </p>
   </div>
   <div>
      <p>初，四方皆以飢寒窮愁起為盜賊，稍稍羣聚，常思歲熟得歸鄉里。衆雖萬數，亶稱巨
</p>
   </div>
   <pb n="4171"/>
   <div>
      <p>
人、從事、三老、祭酒，
      <note>[一]師古曰：「亶讀曰但。言不為大號。」</note>
不敢略有城邑，轉掠求食，日闋而已。
      <note>[二]師古曰：「闋，盡也。隨日而盡也。闋音空穴反。」</note>
諸長吏牧守皆自亂鬬中兵而死，
      <note>[三]師古曰：「中，傷也。」</note>
賊非敢欲殺之也，而莽終不諭其故。
      <note>[四]師古曰：「不曉此意也。」</note>
是歲，大司馬士按章豫州，
      <note>[五]師古曰：「有上章相告者，就而按治之。」</note>
為賊所獲，賊送付縣。士還，上書具言狀。莽大怒，下獄以為誣罔。因下書責七公曰：「夫吏者，理也。宣德明恩，以牧養民，仁之道也。抑強督姦，捕誅盜賊，義之節也。
      <note>[六]師古曰：「督謂察視也。」</note>
今則不然。盜發不輒得，至成羣黨，遮略乘傳宰士。
      <note>[七]師古曰：「傳音張戀反。」</note>
士得脫者，又妄自言『我責數賊「何故為是？」
      <note>[八]師古曰：「數音所具反。」</note>
賊曰「以貧窮故耳」。賊護出我。』今俗人議者率多若此。惟貧困飢寒，犯法為非，大者羣盜，小者偷穴，不過二科，
      <note>[九]師古曰：「穴謂穿牆為盜也。」</note>
今乃結謀連黨以千百數，是逆亂之大者，豈飢寒之謂邪？七公其嚴敕卿大夫、卒正、連率、庶尹，謹牧養善民，急捕殄盜賊。有不同心并力，疾惡黜賊，而妄曰飢寒所為，輒捕繫，請其罪。」於是羣下愈恐，莫敢言賊情者，亦不得擅發兵，賊由是遂不制。</p>
   </div>
   <pb n="4172"/>
   <div>
      <p>唯翼平連率田況素果敢，發民年十八以上四萬餘人，授以庫兵，與刻石為約。赤糜聞之，不敢入界。
      <note>[一]師古曰：「糜，眉也。以朱塗眉，故曰赤眉。古字通用。」</note>
況自劾奏，莽讓況：
      <note>[二]師古曰：「讓，責也。」</note>
「未賜虎符而擅發兵，此弄兵也，厥辠乏興。
      <note>[三]師古曰：「擅發之罪，與乏軍興同科也。」</note>
以況自詭必禽滅賊，故且勿治。」
      <note>[四]師古曰：「詭，責也。自以乏為憂責。」</note>
後況自請出界擊賊，所嚮皆破。莽以璽書令況領青、徐二州牧事。況上言：「盜賊始發，其原甚微，非部吏、伍人所能禽也。咎在長吏不為意，縣欺其郡，郡欺朝廷，實百言十，實千言百。朝廷忽略，不輒督責，遂至延曼連州，
      <note>[五]師古曰：「延音弋戰反。曼與蔓同。」</note>
乃遣將率，多發使者，傳相監趣。
      <note>[六]師古曰：「趣讀曰促。」</note>
郡縣力事上官，應塞詰對，
      <note>[七]師古曰：「力，勤也。塞，當也。」</note>
共酒食，具資用，以救斷斬，
      <note>[八]師古曰：「交懼斬死之刑也。共讀曰供。」</note>
不給復憂盜賊治官事。
      <note>[九]師古曰：「給，暇也。」</note>
將率又不能躬率吏士，戰則為賊所破，吏氣穴傷，徒費百姓。
      <note>[一０]師古曰：「，漸也。」</note>
前幸蒙赦令，賊欲解散，或反遮擊，恐入山谷轉相告語，故郡縣降賊，皆更驚駭，恐見詐滅，因饑饉易動，旬日之間更十餘萬人，此盜賊所以多之故也。今雒陽以東，米石二千。竊見詔書，欲遣太師、更始將軍，二人爪牙重臣，多從人衆，道上空竭，少則亡以威視遠方。
      <note>[一一]師古曰：「視讀曰示。」</note>
宜急選牧、尹以下，明其賞罰，收合離鄉。小國無城郭者，徙其老弱置大城中，積藏穀食，并力固守。
</p>
   </div>
   <pb n="4173"/>
   <div>
      <p>
賊來攻城，剛不能下，所過無食，勢不得羣聚。如此，招之必降，擊之則滅。今空復多出將率，郡縣苦之，反甚於賊。宜盡徵還乘傳諸使者，以休息郡縣。委任臣況以二州盜賊，必平定之。」莽畏惡況，陰為發代，遣使者賜況璽書。使者至，見況，因令代監其兵。況隨使者西，到，拜為師尉大夫。況去，齊地遂敗。</p>
   </div>
   <pb n="4174"/>
   <div>
      <p>三年正月，九廟蓋構成，納神主。莽謁見，大駕乘六馬，以五采毛為龍文衣，著角，長三尺。
      <note>[一]師古曰：「以被馬上也。」</note>
華蓋車，元戎十乘在前。因賜治廟者司徒、大司空錢各千萬，侍中、中常侍以下皆封。封都匠仇延為邯淡里附城。
      <note>[二]師古曰：「都匠，大匠也。邯音胡敢反。淡音大敢反。豐盛之意。」</note>
      </p>
   </div>
   <div>
      <p>二月，霸橋災，數千人以水沃救，不滅。莽惡之，下書曰：「夫三皇象春，五帝象夏，三王象秋，五伯象冬。皇王，德運也；伯者，繼空續乏以成曆數，故其道駮。
      <note>[一]師古曰：「伯皆讀曰霸。」</note>
惟常安御道多以所近為名。乃二月癸巳之夜，甲午之辰，火燒霸橋，從東方西行，至甲午夕，橋盡火滅。大司空行視考問，
      <note>[二]師古曰：「行音下更反。」</note>
或云寒民舍居橋下，
      <note>[三]師古曰：「舍，止宿也。」</note>
疑以火自燎，為此災也。
      <note>[四]師古曰：「燎謂炙令腝也。」</note>
其明旦即乙未，立春之日也。予以神明聖祖黃虞遺統受命，至于地皇四年為十五年。正以三年終冬絕滅霸駮之橋，欲以興成新室統壹長存之道也。又戒此橋空東方之道。今東方歲荒民飢，道路不通，東岳太師亟科條，
      <note>[五]師古曰：「亟，急也，音己力反。」</note>
開東方諸倉，賑貸窮乏，以施仁道。其更名霸館為長存館，霸橋為長存橋。」</p>
   </div>
   <pb n="4175"/>
   <div>
      <p>是月，赤眉殺太師犧仲景尚。關東人相食。</p>
   </div>
   <div>
      <p>四月，遣太師王匡、更始將軍廉丹東，
      <note>[一]師古曰：「東謂東出也。」</note>
祖都門外，
      <note>[二]師古曰：「祖道送匡、丹於都門外。」</note>
天大雨，霑衣止。長老歎曰：「是為泣軍！」莽曰：「惟陽九之，與害氣會，究于去年。枯旱霜蝗，飢饉薦臻，
      <note>[三]師古曰：「薦讀曰荐。荐，仍也。」</note>
百姓困乏，流離道路，于春尤甚，予甚悼之。今使東嶽太師特進襃新侯開東方諸倉，賑貸窮乏。太師公所不過道，分遣大夫謁者並開諸倉，以全元元。太師公因與廉丹大使五威司命位右大司馬更始將軍平均侯之兗州，填撫所掌，
      <note>[四]師古曰：「之，往也。填音竹刃反。」</note>
及青、徐故不軌盜賊未盡解散，後復屯聚者，皆清潔之，期於安兆黎矣。」
      <note>[五]師古曰：「黎，衆也。」</note>
太師、更始合將銳士十餘萬人，所過放縱。東方為之語曰：「寧逢赤眉，不逢太師！太師尚可，更始殺我！」卒如田況之言。</p>
   </div>
   <div>
      <p>莽又多遣大夫謁者分教民煮草木為酪，酪不可食，重為煩費。
      <note>[一]師古曰：「重音直用反。」</note>
莽下書曰：「惟民困
</p>
   </div>
   <pb n="4176"/>
   <div>
      <p>
乏，雖溥開諸倉以賑贍之，
      <note>[二]師古曰：「溥與普同。」</note>
猶恐未足。其且開天下山澤之防，諸能采取山澤之物而順月令者，其恣聽之，勿令出稅。至地皇三十年如故，是王光上戊之六年也。
      <note>[三]孟康曰：「戊，土也，莽所作曆名。」</note>
如令豪吏猾民辜而攉之，小民弗蒙，非予意也。
      <note>[四]師古曰：「辜攉謂獨專其利，而令它人犯者得罪辜也。」</note>
易不云乎？『損上益下，民說無疆。』
      <note>[五]師古曰：「益卦彖辭也。言損上以益下，則人皆歡悅無窮竟。」</note>
書云：『言之不從，是謂不艾。』
      <note>[六]師古曰：「洪範之言。艾讀曰乂。乂，治也。」</note>
咨虖羣公，可不憂哉！」
      <note>[七]師古曰：「咨者，歎息之言。」</note>
      </p>
   </div>
   <div>
      <p>是時下江兵盛，新巿朱鮪、平林陳牧等皆復聚衆，攻擊鄉聚。莽遣司命大將軍孔仁部豫州，納言大將軍嚴尤、秩宗大將軍陳茂擊荊州，各從吏士百餘人，乘船從渭入河，至華陰乃出乘傳，到部募士。尤謂茂曰：「遣將不與兵符，必先請而後動，是猶紲韓盧而責之獲也。」
      <note>[一]師古曰：「紲，繫也。韓盧，古韓國之名犬也。黑色曰盧。」</note>
      </p>
   </div>
   <div>
      <p>夏，蝗從東方來，蜚蔽天，
      <note>[一]師古曰：「蜚，古飛字也。」</note>
至長安，入未央宮，緣殿閣。莽發吏民設購賞捕擊。</p>
   </div>
   <pb n="4177"/>
   <div>
      <p>莽以天下穀貴，欲厭之，
      <note>[一]師古曰：「厭音一葉反。」</note>
為大倉，置衞交戟，名曰「政始掖門」。</p>
   </div>
   <div>
      <p>流民入關者數十萬人，乃置養贍官稟食之。
      <note>[一]師古曰：「稟，給也。食讀曰。」</note>
使者監領，與小吏共盜其稟，飢死者十七八。先是，莽使中黃門王業領長安巿買，賤取於民，民甚患之。業以省費為功，賜爵附城。莽聞城中飢饉，以問業。業曰：「皆流民也。」乃巿所賣粱飰肉羹，持入視莽，
      <note>[二]師古曰：「視讀曰示。」</note>
曰：「居民食咸如此。」莽信之。</p>
   </div>
   <div>
      <p>冬，無鹽索盧恢等舉兵反城。
      <note>[一]師古曰：「索盧，姓也。恢，名也。反城，據城以反也。一曰，反音幡。今語賊猶曰幡城。索音先各反。」</note>
廉丹、王匡攻拔之，斬首萬餘級。莽遣中郎將奉璽書勞丹、匡，進爵為公，封吏士有功者十餘人。</p>
   </div>
   <div>
      <p>赤眉別校董憲等衆數萬人在梁郡，王匡欲進擊之，廉丹以為新拔城罷勞，
      <note>[一]師古曰：「罷讀曰疲。」</note>
當且休士養威。匡不聽，引兵獨進，丹隨之。合戰成昌，
      <note>[二]師古曰：「成昌，地名也。」</note>
兵敗，匡走。丹使吏持其印韍符節付匡曰：「小兒可走，吾不可！」遂止，戰死。校尉汝雲、王隆等二十餘人別鬬，聞之，皆曰：「廉
</p>
   </div>
   <pb n="4178"/>
   <div>
      <p>
公已死，吾誰為生？」馳犇賊，皆戰死。
      <note>[三]師古曰：「犇，古奔字也。」</note>
莽傷之，下書曰：「惟公多擁選士精兵，衆郡駿馬倉穀帑藏皆得自調，
      <note>[四]師古曰：「謂發取也，音徒釣反。」</note>
忽於詔策，離其威節，騎馬呵譟，
      <note>[五]師古曰：「忽謂怠忘也。譟，羣呼也，音先到反。」</note>
為狂刃所害，烏呼哀哉！賜諡曰果公。」</p>
   </div>
   <div>
      <p>國將哀章謂莽曰：「皇祖考黃帝之時，中黃直為將，破殺蚩尤。今臣居中黃直之位，願平山東。」莽遣章馳東，與太師匡并力。又遣大將軍陽浚守敖倉，司徒王尋將十餘萬屯雒陽填南宮，
      <note>[一]師古曰：「填音竹刃反。」</note>
大司馬董忠養士習射中軍北壘，大司空王邑兼三公之職。司徒尋初發長安，宿霸昌廐，
      <note>[二]師古曰：「霸昌觀之廐也。三輔黃圖曰在城外也。」</note>
亡其黃鉞。尋士房揚素狂直，乃哭曰：「此經所謂『喪其齊斧』者也！」
      <note>[三]應劭曰：「齊，利也。亡其利斧，言無以復斷斬也。」師古曰：「此易巽卦上九爻辭。」</note>
自劾去。莽擊殺揚。</p>
   </div>
   <pb n="4179"/>
   <div>
      <p>四方盜賊往往數萬人攻城邑，殺二千石以下。太師王匡等戰數不利。莽知天下潰畔，事窮計迫，乃議遣風俗大夫司國憲等分行天下，
      <note>[一]師古曰：「行音下更反。」</note>
除井田奴婢山澤六筦之禁，即位以來詔令不便於民者皆收還之。待見未發，會世祖與兄齊武王伯升、宛人李通等
      <note>[二]師古曰：「世祖謂光武皇帝。」</note>
帥舂陵子弟數千人，招致新巿平林朱鮪、陳牧等合攻拔棘陽。是時嚴尤、陳茂破下江兵，成丹、王常等數千人別走，入南陽界。</p>
   </div>
   <div>
      <p>十一月，有星孛于張，東南行，五日不見。莽數召問太史令宗宣，諸術數家皆繆對，言天文安善，羣賊且滅。莽差以自安。</p>
   </div>
   <div>
      <p>四年正月，漢兵得下江王常等以為助兵，擊前隊大夫甄阜、屬正梁丘賜，皆斬之，殺其衆數萬人。初，京師聞青、徐賊衆數十萬人，訖無文號旌旗表識，
      <note>[一]師古曰：「文謂文章；號謂大位號也。一曰，號謂號令也。識讀與幟同，音（忒）〔式〕志反。」
            
         
         識讀與幟同，音（忒）〔式〕志反。　景祐、殿本都作「式」。
      </note>
咸怪異之。好事者竊言：「此豈如古三皇無文書號諡邪？」
      <note>[二]師古曰：「欲其事成，故云然也。」</note>
莽亦心怪，以問羣臣，羣臣莫對。唯嚴尤曰：「此不足怪也。自黃帝、湯、武行師，必待部曲旌旗號令，今此無有者，直飢寒羣盜，犬羊相聚，不知為之耳。」莽大說，
      <note>[三]師古曰：「說讀曰悅。」</note>
羣臣盡服。及後漢兵劉伯升起，皆稱將軍，攻城略地，既殺甄阜，移書稱說。莽聞之憂懼。</p>
   </div>
   <pb n="4180"/>
   <div>
      <p>漢兵乘勝遂圍宛城。初，世祖族兄聖公先在平林兵中。三月辛巳朔，平林、新巿、下江兵將王常、朱鮪等共立聖公為帝，改年為更始元年，拜置百官。莽聞之愈恐。欲外視自安，
      <note>[一]師古曰：「視讀曰示。」</note>
乃染其須髮，進所徵天下淑女杜陵史氏女為皇后，聘黃金三萬斤，車馬奴婢雜帛珍寶以巨萬計。莽親迎於前殿兩階間，成同牢之禮于上西堂。備和嬪、美御、和人三，位視公；嬪人九，視卿；美人二十七，視大夫；御人八十一，視元士：凡百二十人，皆佩印韍，執弓韣。
      <note>[二]師古曰：「禮記月令『仲春之月玄鳥至之日，以太牢祠于高禖，天子親往，后妃率九嬪御，乃禮天子所御。帶以弓韣，授以弓矢，于高禖之前』。韣，弓衣也。帶之者，求男子之祥也，故莽依放之焉。韣音獨。」</note>
封皇后父諶為和平侯，拜為寧始將軍，諶子二人皆侍中。是日，大風發屋折木。羣臣上壽曰：「乃庚子雨水灑道，辛丑清靚無塵，
      <note>[三]師古曰：「靚即靜字也。」</note>
其夕穀風迅疾，從東北來。
      <note>[四]師古曰：「穀風即谷風。」</note>
辛丑，巽之宮日也。巽為風為順，后誼明，母道得，溫和慈惠之化也。易曰：『受茲介福，于其王母。』
      <note>[五]師古曰：「晉卦六二爻也。介，大也。王母，君母。」</note>
禮曰：『承天之慶，萬福無疆。』
      <note>[六]師古曰：「禮之祝詞。」</note>
諸欲依廢漢火劉，皆沃灌雪除，殄滅無餘雜矣。百穀豐茂，庶草蕃殖，
      <note>[七]師古曰：「蕃，滋也。殖，生也。」</note>
元元驩喜，兆民賴福，天下幸甚！」莽日與方士涿郡昭君等於後宮考驗方術，縱淫樂焉。大赦天下，然猶曰：「故漢氏舂陵侯羣子劉伯升與其族人婚姻黨
</p>
   </div>
   <pb n="4181"/>
   <div>
      <p>
與，妄流言惑衆，悖畔天命，及手害更始將軍廉丹、前隊大夫甄阜、屬正梁丘賜，及北狄胡虜逆輿（泊）〔洎〕南僰虜若豆、孟遷，
      <note>及北狄胡虜逆輿（泊）〔洎〕南僰虜若豆、孟遷，　景祐、殿、局本都作「洎」，此誤。</note>
不用此書。
      <note>[八]師古曰：「輿，匈奴單于名也。洎，及也。若豆、孟遷，蠻僰之名也。言伯升已下，孟遷以上，不在赦令之限也。」</note>
有能捕得此人者，皆封為上公，食邑萬戶，賜寶貨五千萬。」</p>
   </div>
   <div>
      <p>又詔：「太師王匡、國將哀章、司命孔仁、兗州牧壽良、卒正王閎、揚州牧李聖亟進所部州郡兵
      <note>[一]師古曰：「亟，急也。」</note>
凡三十萬衆，迫措青、徐盜賊。
      <note>[二]師古曰：「措讀與笮同，音莊客反。下亦放此。」</note>
納言將軍嚴尤、秩宗將軍陳茂、車騎將軍王巡、左隊大夫王吳亟進所部州郡兵凡十萬衆，迫措前隊醜虜。明告以生活丹青之信，
      <note>[三]師古曰：「生活，謂來降者不殺之也。丹青之信，言明著也。」</note>
復迷惑不解散，皆并力合擊，殄滅之矣！大司空隆新公，宗室戚屬，前以虎牙將軍東指則反虜
</p>
   </div>
   <pb n="4182"/>
   <div>
      <p>
破壞，西擊則逆賊靡碎，
      <note>[四]師古曰：「靡，散也，音武皮反。」</note>
此乃新室威寶之臣也。如黠賊不解散，將遣大司空將百萬之師征伐劋絕之矣！」
      <note>[五]師古曰：「劋，截也，音（予）〔子〕小反。」
            
         
         劋，截也，音（予）〔子〕小反。　景祐、殿本都作「子」，此誤。
      </note>
遣七公幹士隗囂等七十二人分下赦令曉諭云。囂等既出，因逃亡矣。</p>
   </div>
   <div>
      <p>四月，世祖與王常等別攻潁川，下昆陽、郾、定陵。
      <note>[一]師古曰：「三縣之名也。郾音一扇反。」</note>
莽聞之愈恐，遣大司空王邑馳傳之雒陽，
      <note>[二]師古曰：「傳音張戀反。」</note>
與司徒王尋發衆郡兵百萬，號曰「虎牙五威兵」，平定山東。得顓封爵，政決於邑，除用徵諸明兵法六十三家術者，各持圖書，受器械，備軍吏。傾府庫以遣邑，多齎珍寶猛獸，欲視饒富，用怖山東。
      <note>[三]師古曰：「視讀曰示。」</note>
邑至雒陽，州郡各選精兵，牧守自將，定會者四十二萬人，餘在道不絕，車甲士馬之盛，自古出師未嘗有也。</p>
   </div>
   <pb n="4183"/>
   <div>
      <p>六月，邑與司徒尋發雒陽，欲至宛，道出潁川，過昆陽。昆陽時已降漢，漢兵守之。嚴尤、陳茂與二公會，二公縱兵圍昆陽。嚴尤曰：「稱尊號者在宛下，宜亟進。
      <note>[一]師古曰：「亟，急也。」</note>
彼破，諸城自定矣。」邑曰：「百萬之師，所過當滅，今屠此城，喋血而進，
      <note>[二]師古曰：「喋音牒。」</note>
前歌後舞，顧不快邪！」遂圍城數十重。城中請降，不許。嚴尤又曰：「『歸師勿遏，圍城為之闕』，
      <note>[三]師古曰：「此兵法之言也。遏，遮也。闕，不合也。」</note>
可如兵法，使得逸出，以怖宛下。」邑又不聽。會世祖悉發郾、定陵兵數千人來救昆陽，尋、邑易之，
      <note>[四]師古曰：「輕易之也。易音亦豉反。」</note>
自將萬餘人行陳，
      <note>[五]師古曰：「巡行軍陳也。行音下更反。」</note>
敕諸營皆按部毋得動，獨迎，與漢兵戰，不利。大軍不敢擅相救，漢兵乘勝殺尋。昆陽中兵出並戰，邑走，軍亂。（天）〔大〕風蜚瓦，
      <note>（天）〔大〕風蜚瓦，　殿、局本都作「大」。王先謙說作「大」是。</note>
      
         <note>[六]師古曰：「蜚，古飛字。」</note>
雨如注水，大衆崩壞號謼，
      <note>[七]師古曰：「謼音火故反。」</note>
虎豹股栗，
      <note>[八]師古曰：「言戰懼甚。」</note>
士卒犇走，各還歸其郡。邑獨與所將長安勇敢數千人還雒陽。關中聞之震恐，盜賊並起。</p>
   </div>
   <pb n="4184"/>
   <div>
      <p>又聞漢兵言，莽鴆殺孝平帝。莽乃會公卿以下於王路堂，開所為平帝請命金縢之策，泣以視羣臣。
      <note>[一]師古曰：「視讀曰示。」</note>
命明學男張邯稱說其德及符命事，因曰：「易言：『伏戎于莽，升其高陵，三歲不興。』
      <note>[二]師古曰：「同人卦九三爻辭也。莽，平草也。言伏兵戎於草莽之中，升高陵而望，不敢前進，至于三歲不能起也。」</note>
『莽』，皇帝之名。『升』謂劉伯升。『高陵』謂高陵侯子翟義也。言劉升、翟義為伏戎之兵於新皇帝世，猶殄滅不興也。」羣臣皆稱萬歲。又令東方檻車傳送數人，言「劉伯升等皆行大戮」。（臣）〔民〕知其詐也。
      <note>（臣）〔民〕知其詐也。　景祐、殿、局本都作「民」。王先謙說作「民」是。</note>
      </p>
   </div>
   <div>
      <p>先是，衞將軍王涉素養道士西門君惠。君惠好天文讖記，為涉言：「星孛掃宮室，劉氏當復興，國師公姓名是也。」涉信其言，以語大司馬董忠，數俱至國師殿中廬道語星宿，
      <note>[一]師古曰：「廬者，宿止之處。道謂說之也。」</note>
國師不應。後涉特往，對歆涕泣言：「誠欲與公共安宗族，
      <note>[二]師古曰：「誠，實也。」</note>
奈何不信涉也！」歆因為言天文人事，東方必成。涉曰：「新都哀侯小被病，功顯君素耆酒，
      <note>[三]師古曰：「耆讀曰嗜。」</note>
疑帝本非我家子也。
      <note>[四]如淳曰：「言莽母洛薄嗜酒，淫逸得莽耳，非王氏子也。設此詐欲以自別不受誅。」</note>
董公主中軍精兵，涉領宮衞，伊休侯主殿中，如同心合謀，共劫持帝，東降南陽天子，可以全宗族；不者，俱夷滅矣！」伊休侯者，歆長子也，為侍中五官中郎將，莽素愛之。歆怨莽殺其三子，又畏大禍至，遂與涉、忠謀，欲發。歆曰：「當待太白星出，乃可。」忠以司中大贅起
</p>
   </div>
   <pb n="4185"/>
   <div>
      <p>
武侯孫伋亦主兵，復與伋謀。伋歸家，顏色變，不能食。妻怪問之，語其狀。妻以告弟雲陽陳邯，邯欲告之。七月，伋與邯俱告，莽遣使者分召忠等。時忠方講兵都肄，
      <note>[五]師古曰：「肄，習也，大習兵也。肄音亦二反。」</note>
護軍王咸謂忠謀久不發，恐漏泄，不如遂斬使者，勒兵入。忠不聽，遂與歆、涉會省戶下。莽令帶足惲責問，皆服。中黃門各拔刃將忠等送廬，忠拔劍欲自刎，侍中王望傳言大司馬反，黃門持劍共格殺之。省中相驚傳，勒兵至郎署，皆拔刃張弩。更始將軍史諶行諸署，
      <note>[六]師古曰：「行音下更反。」</note>
告郎吏曰：「大司馬有狂病，發，已誅。」皆令弓兵。
      <note>[七]師古曰：「弓，放也。」</note>
莽欲以厭凶，
      <note>[八]師古曰：「厭，當也，音一葉反。」</note>
使虎賁以斬馬劍挫忠，
      <note>[九]師古曰：「挫讀曰剉，音千臥反。」</note>
盛以竹器，傳曰「反虜出」。下書赦大司馬官屬吏士為忠所詿誤，謀反未發覺者。收忠宗族，以醇醯毒藥、尺白刃叢（僰）〔棘〕
      <note>叢（僰）〔棘〕　景祐、殿、局本都作「棘」，此誤。</note>
并一坎而埋之。劉歆、王涉皆自殺。莽以二人骨肉舊臣，惡其內潰，
      <note>[一０]師古曰：「王涉，骨肉也。劉歆，舊臣。」</note>
故隱其誅。伊休侯疊又以素謹，歆訖不告，
      <note>[一一]師古曰：「訖猶竟也。歆竟不以所謀告之。」</note>
但免侍中中郎將，更為中散大夫。後日殿中鉤盾土山僊人掌旁有白頭公青衣，
      <note>[一二]鄭氏曰：「僊人以掌承（露）承（盛）〔露盤〕也。」
            
         
         僊人以掌承（露）承（盛）〔露盤〕也。　景祐、殿本都作「遷人以掌承承露盤」，此誤。
      </note>
郎吏見者私謂之國師公。衍功侯喜素善卦，莽使筮之，曰：「憂兵火。」莽曰：「小兒安得此左道？是乃予之皇祖叔父子僑欲來迎我也。」</p>
   </div>
   <pb n="4186"/>
   <div>
      <p>莽軍師外破，大臣內畔，左右亡所信，不能復遠念郡國，欲謼邑與計議。
      <note>[一]師古曰：「謼音呼。」</note>
崔發曰：「邑素小心，今失大眾而徵，恐其執節引決，宜有以大慰其意。」於是莽遣發馳傳諭邑：
      <note>[二]師古曰：「謂諭告之。傳音張戀反。」</note>
「我年老毋適子，
      <note>[三]師古曰：「適讀曰嫡。」</note>
欲傳邑以天下。敕亡得謝，見勿復道。」邑到，以為大司馬。大長秋張邯為大司徒，崔發為大司空，司中壽容苗訢為國師，同說侯林為衞將軍。莽憂懣不能食，
      <note>[四]師古曰：「懣音滿，又音悶。」</note>
亶飲酒，啗鰒魚。
      <note>[五]師古曰：「亶音但。下亦類此。鰒，海魚也，音雹。」</note>
讀軍書倦，因馮几寐，不復就枕矣。
      <note>[六]師古曰：「馮讀曰憑。」</note>
性好時日小數，及事迫急，亶為厭勝。遣使壞渭陵、延陵園門罘罳，曰：「毋使民復思也。」又以墨洿色其周垣。
      <note>[七]師古曰：「洿染之變其舊色也。洿音一故反。」</note>
號將至曰「歲宿」，申水為「助將軍」，右庚「刻木校尉」，前丙「燿金都尉」，又曰：「執大斧，伐枯木；流大水，滅發火。」如此屬不可勝記。</p>
   </div>
   <pb n="4187"/>
   <div>
      <p>秋，太白星流入太微，燭地如月光。</p>
   </div>
   <div>
      <p>成紀隗崔兄弟共劫大尹李育，
      <note>[一]師古曰：「成紀，隴西之縣。」</note>
以兄子隗囂為大將軍，攻殺雍州牧陳慶、安定卒正王旬，并其衆，移書郡縣，數莽罪惡萬於桀紂。</p>
   </div>
   <div>
      <p>是月，析人鄧曄、于匡起兵南鄉百餘人。
      <note>[一]師古曰：「析，南陽之縣。南鄉，析縣之鄉名。析音先歷反。」</note>
時析宰將兵數千屯鄡亭，備武關。
      <note>[二]師古曰：「鄡音口堯反。」</note>
曄、匡謂宰曰：「劉帝已立，君何不知命也！」宰請降，盡得其眾。曄自稱輔漢左將軍，匡右將軍，拔析、丹水，攻武關，都尉朱萌降。進攻右隊大夫宋綱，殺之，西拔湖。
      <note>[三]師古曰：「湖，弘農之縣也，本屬京兆。」</note>
莽愈憂，不知所出。崔發言：「周禮及春秋左氏，國有大災，則哭以厭之。
      <note>[四]師古曰：「周禮春官之屬女巫氏之職曰：『凡邦之大災，歌哭而請。』哭者所以告哀也。春秋左氏傳宣十二年『楚子圍鄭，旬有七日，鄭人卜行成，不吉；卜臨于太宮，且巷出車，吉。國人大臨，守陴者皆哭。』故發引之以為言也。厭音一葉反。」</note>
故易稱『先號咷而後笑』。
      <note>[五]師古曰：「同人九五爻辭。號咷，哭也。咷音逃。」</note>
宜呼嗟告天以求救。」莽自知敗，乃率羣臣至南郊，陳其符命本末，仰天曰：「皇天既命授臣
</p>
   </div>
   <pb n="4188"/>
   <div>
      <p>
莽，何不殄滅衆賊？即令臣莽非是，願下雷霆誅臣莽！」因搏心大哭，氣盡，伏而叩頭。又作告天策，自陳功勞，千餘言。諸生小民會旦夕哭，為設飧粥，
      <note>[六]師古曰：「飧，古飡字，音千安反。」</note>
甚悲哀及能誦策文者除以為郎，至五千餘人。帶足惲將領之。</p>
   </div>
   <div>
      <p>莽拜將軍九人，皆以虎為號，號曰「九虎」，將北軍精兵數萬人東，內其妻子宮中以為質。時省中黃金萬斤者為一匱，尚有六十匱，黃門、鉤盾、臧府、中尚方處處各有數匱。長樂御府、中御府及都內、平準帑藏錢帛珠玉財物甚眾，
      <note>[一]師古曰：「御府有令丞，少府之屬官也，掌珍物。中御府者，皇后之府藏也。平準令丞屬大司農，亦珍貨所在也。」</note>
莽愈愛之，賜九虎士人四千錢。衆重怨，無鬬意。
      <note>[二]師古曰：「重音直用反。」</note>
九虎至華陰回谿，距隘，北從河南至山。于匡持數千弩，乘堆挑戰。鄧曄將二萬餘人從閿鄉南出棗街、作姑，
      <note>[三]師古曰：「閿讀與聞同。作姑，邪道所由也。」</note>
破其一部，北出九虎後擊之。六虎敗走。史熊、
</p>
   </div>
   <pb n="4189"/>
   <div>
      <p>
王況詣闕歸死，莽使使責死者安在，皆自殺；其四虎亡。
      <note>[四]師古曰：「六人敗走，二人詣闕自殺，四人亡。」</note>
三虎郭欽、陳翬、成重收散卒，保京師倉。
      <note>[五]師古曰：「九人之中，六人敗走，三人保倉也。京師倉在華陰灌北渭口也。翬音暉。」</note>
      </p>
   </div>
   <div>
      <p>鄧曄開武關迎漢，丞相司直李松將二千餘人至湖，與曄等共攻京師倉，未下。曄以弘農掾王憲為校尉，將數百人北度渭，入左馮翊界，降城略地。李松遣偏將軍韓臣等徑西至新豐，與莽波水將軍戰，波水走。韓臣等追奔，遂至長門宮。王憲北至頻陽，所過迎降。
      <note>[一]師古曰：「所至之處，人皆來迎而降附也。」</note>
大姓櫟陽申碭、下邽王大皆率衆隨憲。屬縣斄嚴春、
      <note>[二]師古曰：「屬縣，三輔諸縣也。斄屬右扶風。斄讀與邰同。其人姓嚴，名春。」</note>
茂陵董喜、藍田王孟、槐里汝臣、盩厔王扶、陽陵嚴本、杜陵屠門少之屬，
      <note>[三]師古曰：「姓屠門，名少。」</note>
衆皆數千人，假號稱漢將。</p>
   </div>
   <div>
      <p>時李松、鄧曄以為京師小小倉尚未可下，何況長安城，當須更始帝大兵到。即引軍至
</p>
   </div>
   <pb n="4190"/>
   <div>
      <p>
華陰，治攻具。而長安旁兵四會城下，聞天水隗氏兵方到，皆爭欲先入城，貪立大功鹵掠之利。</p>
   </div>
   <div>
      <p>莽遣使者分赦城中諸獄囚徒，皆授兵，殺豨飲其血，與誓曰：「有不為新室者，社鬼記之！」更始將軍史諶將度渭橋，皆散走。諶空還。衆兵發掘莽妻子父祖冢，燒其棺椁及九廟、明堂、辟雍，火照城中。或謂莽曰：「城門卒，東方人，不可信。」莽更發越騎士為衛，門置六百人，各一校尉。</p>
   </div>
   <div>
      <p>十月戊申朔，兵從宣平城門入，民間所謂都門也。
      <note>[一]師古曰：「長安城東出北頭第一門。」</note>
張邯行城門，逢兵見殺。
      <note>[二]師古曰：「行音下更反。」</note>
王邑、王林、王巡、帶足惲等分將兵距擊北闕下。漢兵貪莽封力戰者七百餘人。
      <note>[三]師古曰：「獲莽當得封，故貪之而力戰。」</note>
會日暮，官府邸第盡犇亡。二日己酉，城中少年朱弟、張魚等恐見鹵掠，趨讙並和，
      <note>[四]師古曰：「衆羣行讙而自相和也。和音呼臥反。」</note>
燒作室門，斧敬法闥，
      <note>[五]師古曰：「敬法，殿名也。闥，小門也。謂斧斫之也。」</note>
謼曰：「反虜王莽，何不出降？」
      <note>[六]師古曰：「謼音火故反。其下亦同。」</note>
火及掖廷承明，黃皇室主所居也。莽避火宣室前殿，火輒隨之。宮人婦女謕謼曰：「當奈何！」時莽紺袀服，
      <note>[七]師古曰：「謕，古啼字也。紺，深青而揚赤色也。袀，純也。純為紺服也。袀音均，又弋旬反。」</note>
帶璽韍，持虞帝匕首。天文郎桉栻於前，
      <note>[八]師古曰：「栻，所以占時日。天文郎，今之用栻者也。音式。」</note>
日時加某，莽旋席隨斗柄而坐，曰：「天生德於予，漢兵其如予何！」
      <note>[九]師古曰：「論語稱孔子：『天生德於予，桓魋其如予何？』故莽引之以為言也。」</note>
莽時不食，少氣困矣。</p>
   </div>
   <pb n="4191"/>
   <div>
      <p>三日庚戌，晨旦明，羣臣扶掖莽，自前殿南下椒除，
      <note>[一]服虔曰：「邪行閣道下者也。」師古曰：「除，殿陛之道也。椒，取芬香之名也。」</note>
西出白虎門，和新公王揖奉車待門外。莽就車，之漸臺，欲阻池水，猶抱持符命、威斗，公卿大夫、侍中、黃門郎從官尚千餘人隨之。王邑晝夜戰，罷極，
      <note>[二]師古曰：「罷讀曰疲。」</note>
士死傷略盡，馳入宮，間關至漸臺，
      <note>[三]師古曰：「間關猶言崎嶇展轉也。」</note>
見其子侍中睦解衣冠欲逃，邑叱之令還，父子共守莽。軍人入殿中，謼曰：「反虜王莽安在？」有美人出房曰：「在漸臺。」衆兵追之，圍數百重。臺上亦弓弩與相射，稍稍落去。矢盡，無以復射，短兵接。王邑父（平）〔子〕、
      <note>王邑父（平）〔子〕、　景祐、殿本都作「子」。王先謙說「平」字誤。</note>
帶足惲、王巡戰死，莽入室。下餔時，衆兵上臺，王揖、趙博、苗訢、唐尊、王盛、中常侍王參等皆死臺上。商人杜吳殺莽，取其綬。校尉東海公賓就，故大行治禮，
      <note>[四]師古曰：「公賓，姓也。就，名也。以先經治禮，故識天子綬也。」</note>
見吳問綬主所在。曰：「室中西北陬間。」
      <note>[五]師古曰：「陬，隅也，音子侯反，又音鄒。」</note>
就識，斬莽首。軍人分裂莽身，支節肌骨臠分，爭相殺者
</p>
   </div>
   <pb n="4192"/>
   <div>
      <p>
數十人。
      <note>[六]師古曰：「三輔舊事云，臠，切千段也。」</note>
公賓就持莽首詣王憲。憲自稱漢大將軍，城中兵數十萬皆屬焉，舍東宮，
      <note>[七]師古曰：「舍，止宿也。」</note>
妻莽後宮，乘其車服。</p>
   </div>
   <div>
      <p>六日癸丑，李松、鄧曄入長安，將軍趙萌、申屠建亦至，以王憲得璽綬不輒上，多挾宮女，建天子鼓旗，收斬之。傳莽首詣更始，縣宛市，百姓共提擊之，
      <note>[一]師古曰：「提，擲也，音徒計反。」</note>
或切食其舌。</p>
   </div>
   <div>
      <p>莽揚州牧李聖、司命孔仁兵敗山東，聖格死，仁將其衆降，已而歎曰：「吾聞食人食者死其事。」拔劍自刺死。及曹部監杜普、陳定大尹沈意、九江連率賈萌皆守郡不降，為漢兵所誅。賞都大尹王欽及郭欽守京師倉，聞莽死，乃降，更始義之，皆封為侯。太師王匡、國將哀章降雒陽，傳詣宛，斬之。嚴尤、陳茂敗昆陽下，走至沛郡譙，自稱漢將，召會吏民。尤為稱
</p>
   </div>
   <pb n="4193"/>
   <div>
      <p>
說王莽篡位天時所亡聖漢復興狀，茂伏而涕泣。聞故漢鍾武侯劉聖聚衆汝南稱尊號，尤、茂降之。以尤為大司馬，茂為丞相。十餘日敗，尤、茂并死。郡縣皆舉城降，天下悉歸漢。</p>
   </div>
   <div>
      <p>初，申屠建嘗事崔發為詩，
      <note>[一]師古曰：「就發學詩。」</note>
建至，發降之。後復稱說，
      <note>[二]師古曰：「妄言符命，不順漢。」</note>
建令丞相劉賜斬發以徇。史諶、王延、王林、王吳、趙閎亦降，復見殺。初，諸假號兵人人望封侯。申屠建既斬王憲，又揚言三輔黠共殺其主。吏民惶恐，屬縣屯聚，建等不能下，馳白更始。</p>
   </div>
   <div>
      <p>二年二月，更始到長安，下詔大赦，非王莽子，他皆除其罪，故王氏宗族得全。三輔悉平，更始都長安，居長樂宮。府藏完具，獨未央宮燒攻莽三日，死則案堵復故。更始至，歲餘政教不行。明年夏，赤眉樊崇等衆數十萬人入關，立劉盆子，稱尊號，攻更始，更始降之。赤眉遂燒長安宮室市里，害更始。民飢餓相食，死者數十萬，長安為虛，
      <note>[一]師古曰：「虛讀曰墟。」</note>
城中無人行。宗廟園陵皆發掘，唯霸陵、杜陵完。六月，世祖即位，然後宗廟社稷復立，天下艾安。
      <note>[二]師古曰：「艾讀曰乂。」</note>
      </p>
   </div>
   <pb n="4194"/>
   <div>
      <p>贊曰：王莽始起外戚，折節力行，以要名譽，宗族稱孝，師友歸仁。及其居位輔政，成、哀之際，勤勞國家，直道而行，動見稱述。豈所謂「在家必聞，在國必聞」，「色取仁而行違」者邪？
      <note>[一]師古曰：「論語載孔子對子張之言也。不仁之人假仁者之色，而所行則違之。朋黨比周，故能在家在國皆有名譽。故贊引之。」</note>
莽既不仁而有佞邪之材，又乘四父歷世之權，遭漢中微，國統三絕，而太后壽考為之宗主，故得肆其姦慝，以成篡盜之禍。
      <note>[二]師古曰：「肆，放也，極也。」</note>
推是言之，亦天時，非人力之致矣。及其竊位南面，處非所據，顛覆之勢險於桀紂，而莽晏然自以黃、虞復出也。乃始恣睢，奮其威詐，
      <note>[三]師古曰：「睢音呼季反。」</note>
滔天虐民，窮凶惡極，
      <note>[四]師古曰：「滔，漫也。」</note>
毒流諸夏，亂延蠻貉，猶未足逞其欲焉。是以四海之內，囂然喪其樂生之心，
      <note>[五]師古曰：「囂然，衆口愁貌也。音五高反。」</note>
中外憤怨，遠近俱發，城池不守，支體分裂，遂令天下城邑為虛，
      <note>[六]師古曰：「虛讀曰墟。」</note>
丘壠發掘，害徧生民，辜及朽骨，自書傳所載亂臣賊子無道之人，考其禍敗，未有如莽之甚者也。昔秦燔詩書以立私議，莽誦六藝以文姦言，
      <note>[七]師古曰：「以六經之事文飾姦言。」</note>
同歸誅塗，俱用滅亡，皆炕龍絕氣，非命之運，
      <note>[八]服虔曰：「易曰『亢龍有悔』，謂無德而居高位也。」蘇林曰：「非命，非天命之命也。」</note>
紫色圭黽聲，餘分閏位，
      <note>[九]應劭曰：「紫，間色；圭黽，邪音也。」服虔曰：「言莽不得正王之命，如歲月之餘分為閏也。」師古曰：「圭黽者，樂之淫聲，非正曲也。近之學者，便謂圭黽之鳴，已失其義。又欲改此贊圭黽聲為蠅聲，引詩『匪雞則鳴，蒼蠅之聲』，尤穿鑿矣。」</note>
聖王之驅除云爾！
      <note>[一０]蘇林曰：「聖王，光武也。為光武驅除也。」師古曰：「言驅逐蠲除，以待聖人也。」</note>
      </p>
   </div>
</xml>
