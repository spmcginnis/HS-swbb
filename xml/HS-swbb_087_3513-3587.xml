<?xml version="1.0" encoding="UTF-8"?>
<xml><!-- tei-like text fragment file.  created 20150720.  page numbers need checking and some blank pages will need to be added --><!-- Needs verification and collation. -->
   <div>
         <head/>
      <p>師古曰：「自長楊賦以後分為下卷。」</p>
   </div>
   <div>
      <p>揚雄字子雲，蜀郡成都人也。其先出自有周伯僑者，以支庶初食采於晉之（楊）〔揚〕，
      <note>以支庶初食采於晉之（楊）〔揚〕。　景祐、殿本都作「揚」，下文及注原作「楊」者並照改。</note>
      
         <note>[一]師古曰：「采，官也。以官受地，謂之采地。」</note>
因氏焉，不知伯僑周何別也。
      <note>[二]師古曰：「別謂分系緒也。」</note>
揚在河、汾之間，
      <note>[三]應劭曰：「左傳霍、揚、韓、魏皆姬姓也。揚，今河東揚縣。」</note>
周衰而揚氏或稱侯，號曰揚侯。會晉六卿爭權，韓、魏、趙興而范中行、知伯弊。當是時，偪揚侯，
      <note>[四]晉灼曰：「漢名臣奏載張衡說，云晉大夫食采於揚，為揚氏，食我有罪而揚氏滅。無揚侯。有揚侯則非六卿所偪也。」師古曰：「晉說是也。雄之自序譜諜蓋為疏謬，范中行不與知伯同時滅，何得言當是時偪揚侯乎？偪，古逼（也）〔字〕。」
            
         
         偪，古逼（也）〔字〕。　殿本作「字」。王先謙說殿本是。
      </note>
揚侯逃於楚巫山，因家焉。
      <note>[五]師古曰：「巫山，今在荊州西南也。」</note>
楚漢之興也，揚氏遡江上，處巴江州。
      <note>[六]李奇曰：「江州，縣名也，巴郡所治也。」師古曰：「遡謂逆流而上也，音素。」</note>
而揚季官至廬江太守，漢元鼎間避仇復遡江上，處山昬山之陽曰郫，
      <note>[七]師古曰：「山昬山，江水所出也。山南曰陽。郫，縣名也。山昬音旻。郫音疲。」</note>
有田一土廛，有宅一區，
      <note>[八]晉灼曰：「周禮，上地夫一土廛，一百畝也。」</note>
世世以農桑為業。自季至雄，五世而傳一子，故雄亡它揚於蜀。
      <note>[九]師古曰：「蜀諸姓揚者皆非雄族，故言雄無它揚。」</note>
      </p>
   </div>
   <pb n="3514"/>
   <div>
      <p>雄少而好學，不為章句，訓詁通而已，
      <note>[一]師古曰：「詁謂指義也。」</note>
博覽無所不見。為人簡易佚蕩，
      <note>[二]張晏曰：「佚音鐵。蕩音讜。」晉灼曰：「佚蕩，緩也。」</note>
口吃不能劇談，
      <note>[三]鄭氏曰：「劇，甚也。」晉灼曰：「或作遽。遽，疾也。口吃不能疾言。」師古曰：「劇亦疾也，無煩作遽也。」</note>
默而好深湛之思，
      <note>[四]師古曰：「湛讀曰沈。」</note>
清靜亡為，少耆欲，
      <note>[五]師古曰：「耆讀曰嗜。」</note>
不汲汲於富貴，不戚戚於貧賤，
      <note>[六]師古曰：「汲汲，欲速之義，如井汲之為也。」</note>
不修廉隅以徼名當世。
      <note>[七]師古曰：「徼，要也，音工堯反。徼字或作激。激，發也，音工歷反。」</note>
家產不過十金，乏無儋石之儲，晏如也。
      <note>[八]師古曰：「儋石，解在蒯通傳。」</note>
自有大度，非聖哲之書不好也；非其意，雖富貴不事也。顧嘗好辭賦。
      <note>[九]師古曰：「顧，反也。」</note>
      </p>
   </div>
   <div>
      <p>先是時，蜀有司馬相如，作賦甚弘麗溫雅，雄心壯之，每作賦，常擬之以為式。
      <note>[一]師古曰：「擬謂比象也。」</note>
又怪屈原文過相如，至不容，作離騷，自投江而死，悲其文，讀之未嘗不流涕也。以為君子得時則大行，不得時則龍蛇，
      <note>[二]應劭曰：「易曰『龍蛇之蟄，以存身也』。」師古曰：「大行，安步徐行。」</note>
遇不遇命也，何必湛身哉！
      <note>[三]師古曰：「湛讀曰沈。謂投水而死。」</note>
乃作書，往往摭離騷文而反之，
      <note>[四]師古曰：「摭，拾取也，音之亦反。」</note>
自崏山投諸江流以弔屈原，名曰反離騷；又旁離騷作重一篇，名曰廣騷；
      <note>[五]師古曰：「旁，依也，音步浪反。其下類此。重音直用反。」</note>
又旁惜誦以下至懷沙一卷，名曰畔牢愁。
      <note>[六]李奇曰：「畔，離也。牢，聊也。與君相離，愁而無聊也。」師古曰：「惜誦、懷沙皆屈原所作九章中之名也。」</note>
畔牢愁、廣騷文多不載，獨載反離騷，其辭曰：</p>
   </div>
   <pb n="3516"/>
   <div>
      <p>有周氏之蟬嫣兮，或鼻祖於汾隅，
      <note>[一]應劭曰：「嬋嫣，連也，言與周氏親連也。」劉德曰：「鼻，始也。」師古曰：「雄自言系出周氏而食采於揚，故云始祖於汾隅也。嫣音於連反。」</note>
靈宗初諜伯僑兮，流于末之揚侯。
      <note>[二]應劭曰：「諜，譜也，言從伯僑以來可得而敍也。」</note>
淑周楚之豐烈兮，超既離虖皇波，
      <note>[三]應劭曰：「淑，善也。言去汾隅從巫山得周楚之美烈也。超，速也。」晉灼曰：「離，歷也。皇，大也。」師古曰：「言其先祖所居經河及江也。河江，四瀆之水，故云大波也。虖，古乎字。其下並同。」</note>
因江潭而往記兮，欽弔楚之湘纍。
      <note>[四]蘇林曰：「潭，水邊也。」鄧展曰：「往，往也。」李奇曰：「諸不以罪死曰纍，荀息、仇牧皆是也。屈原赴湘死，故曰湘纍也。」師古曰：「記，書記也，謂弔文也。言因江水之邊而投書記以往弔也。欽，敬也。潭音尋。往音于放反。纍音力追反。」</note>
      </p>
   </div>
   <div>
      <p>惟天軌之不辟兮，何純絜而離紛！
      <note>[一]師古曰：「天軌，猶言天路。辟，開也。離，遭也。紛，難也。言天路不開，故使純善貞絜之人遭此難也。易曰：『天地閉，賢人隱。』辟讀曰闢。」</note>
紛纍以其淟涊兮，暗纍以其繽紛。
      <note>[二]應劭曰：「淟涊，穢濁也。」師古曰：「繽紛，交雜也。淟音吐典反。涊音乃典反。繽音匹人反。」</note>
      </p>
   </div>
   <div>
      <p>漢十世之陽朔兮，招搖紀于周正，
      <note>[一]晉灼曰：「十世數高祖、呂后至成帝也。成帝八年乃稱陽朔。」應劭曰：「招搖，斗杓星也，主天時。周正，十一月也。」蘇林曰：「言己以此時弔屈原也。」</note>
正皇天之清則兮，度后土之方貞。
      <note>[二]應劭曰：「平正司法者莫過於天，養物均調者莫過於地也。父伯庸名我為平以法天，字我為原以法地也。」晉灼曰：「此雄取離騷辭反之，應說是也。」師古曰：「應、晉二說皆非也。自漢十世以下，四句不道屈原也，此乃雄自論己心所履行取法天地耳。自圖纍以下方論屈原云也。」</note>
圖纍承彼洪族兮，又覽纍之昌辭，
      <note>[三]師古曰：「圖，按其本系之圖書也。洪，大也。覽，省視也。昌，美也。」</note>
帶鉤矩而佩衡兮，履欃槍以為綦。
      <note>[四]應劭曰：「鉤，規也。矩，方也。衡，平也。」鄧展曰：「欃槍，妖星也。」晉灼曰：「綦，履跡也。此反屈原雖佩帶方平之行，而蹈惡人跡，以致放退也。」師古曰：「綦，履下飾也。欃音初咸反。槍音初行反。綦音其。」</note>
素初貯厥麗服兮，
</p>
   </div>
   <pb n="3517"/>
   <div>
      <p>
何文肆而質！
      <note>[五]應劭曰：「貯，積也。肆，放也。，狹也。」如淳曰：「文肆者，楚辭遠游乘龍之言也。質者，恨世不用己而自沈也。」師古曰：「麗服謂『扈江離與辟芷，紉秋蘭以為佩』之類是也。音械。」</note>
資娵娃之珍髢兮，鬻九戎而索賴。
      <note>[六]孟康曰：「娵，閭娵也。娃，吳娃也。髢，髮也。賴，得也。九戎被髮，髢雖珍好，無所用也。」師古曰：「娵、娃皆美女也。賴，利也。言屈原以高行仕楚，亦猶資美女之髢賣於九戎而求其利，必不得也。娵音子踰反。娃音烏佳反。髢音徒計反。」</note>
      </p>
   </div>
   <div>
      <p>鳳皇翔於蓬陼兮，豈鴐鵝之能捷！
      <note>[一]應劭曰：「蓬陼，蓬萊之陼也，在海中。」晉灼曰：「捷，及也。」師古曰：「鴐鵝，鳥名也，解在司馬相如傳。鴐音加。」</note>
騁驊騮以曲喜兮，驢騾連蹇而齊足。
      <note>[二]師古曰：「驊騮，駿馬名也，其色如華而赤也。言使駿馬馳騖於屈曲艱阻之中，則與驢騾齊足也。驊音華。連音力展反。喜，古艱字。」</note>
枳棘之榛榛兮，蝯貁擬而不敢下，
      <note>[三]師古曰：「榛榛，梗穢貌也。蝯，善攀援。貁似猴，卬鼻而長尾。擬，疑也。榛音臻，又士臻反。貁音弋授反。」</note>
靈修既信椒、蘭之唼佞兮，吾纍忽焉而不蚤睹？
      <note>[四]服虔曰：「靈修，楚王也。」蘇林曰：「椒、蘭，令尹子椒、子蘭也。」師古曰：「蚤，古早字也。唼佞，譖言也。唼音妾。」</note>
      </p>
   </div>
   <pb n="3518"/>
   <div>
      <p>衿芰茄之綠衣兮，被夫容之朱裳，
      <note>[一]應劭曰：「衿音衿系之衿。衿，帶也。芰，陵也。」師古曰：「衿音其禁反。茄亦荷字也，見張揖古今字譜。被音披，又音皮義反。」</note>
芳酷烈而莫聞兮，（固）不如襞而幽之離房。
      <note>（固）不如襞而幽之離房。　景祐、殿本都無「固」字。</note>
      
         <note>[二]師古曰：「襞，疊衣也。離房，別房也。襞音壁。」</note>
閨中容競淖約兮，相態以麗佳，
      <note>[三]應劭曰：「衆士競善，猶女競容也。」師古曰：「淖約，善容止也。相態以麗佳，言競為佳麗之態以相傾也。淖音綽。」</note>
知衆嫭之嫉妒兮，何必颺纍之蛾睂？
      <note>[四]晉灼曰：「離騷云『衆女嫉余之蛾睂』。」師古曰：「嫭，美貌也。颺，古揚字也。蛾睂，形若蠶蛾睂也。此亦譏屈原自舉蛾衆嫉之。嫭音胡故反。睂，古眉字。」</note>
      </p>
   </div>
   <div>
      <p>懿神龍之淵潛，竢慶雲而將舉，亡春風之被離兮，孰焉知龍之所處？
      <note>[一]晉灼曰：「龍竢風雲而後升，士須明君而後進。國無道則愚，誰知其所邪？」師古曰：「懿，美也。竢，待也。龍以潛居待雲為美，以譏屈原不能隱德，自取禍也。被讀曰披。」</note>
愍吾纍之
</p>
   </div>
   <pb n="3519"/>
   <div>
      <p>
衆芬兮，颺火日火日之芳苓，遭季夏之凝霜兮，慶夭芬而喪榮。
      <note>[二]晉灼曰：「雄愍屈原光香，奄先秋遇凋，生亦不辰也。」張晏曰：「慶，辭也。」師古曰：「火日火日，光盛。苓，香草名，音零。慶讀與羌同。零，古悴字。」</note>
      </p>
   </div>
   <div>
      <p>橫江、湘以南往兮，云走乎彼蒼吾，馳江潭之汎溢兮，將折衷虖重華。
      <note>[一]應劭曰：「舜葬蒼梧，在江湘之南，屈原欲啟質聖人，陳己情要也。」師古曰：「往，往也。走，趣也。重華，舜名也。往音于放反。走音奏。潭音尋。衷音竹仲反。」</note>
舒中情之煩或兮，恐重華之不纍與，
      <note>[二]張晏曰：「舜聖，卒避父害以全身，資於事父以事君，恐不與屈原為黨與。」</note>
陵陽侯之素波兮，豈吾纍之獨見許？
      <note>[三]應劭曰：「陽侯，古之諸侯也，有罪自投江，其神為大波。陵，乘也。言屈原襲陽侯之罪，而欲折中求舜，未必獨見然許之也。」</note>
      </p>
   </div>
   <div>
      <p>精瓊靡與秋菊兮，將以延夫天年；臨汨羅而自隕兮，恐日薄於西山。
      <note>[一]應劭曰：「精，細；靡，屑也。瓊，玉之華也。」晉灼曰：「離騷云『精瓊靡以為粻兮』，『予夕餐秋菊之落英』。又曰『老冉冉其將至』，『日忽忽其將暮』。」師古曰：「此又譏屈原，云瓊靡秋菊，將以延年，崦嵫忽迫，喜於未暮，何乃
自投汨羅，言行相反！」</note>
解扶桑之總轡兮，縱令之遂奔馳，
      <note>[二]應劭曰：「總，結也。扶桑，日所拂木也。」晉灼曰：「離騷云『總余轡於扶桑，聊消搖以相羊』。屈原言結我車轡於扶桑，以留日之入，人年得不老。日以喻君，而反離朝自沈，解轡縱君，使遂奔馳也。」</note>
鸞皇騰而不屬兮，豈獨飛廉與雲師！
      <note>[三]應劭曰：「楚辭云『鸞皇為余先戒兮』，『後飛廉使奔屬』，『雲師告余以未具』。飛廉，風伯也。雲師，豐隆也。鸞皇，俊鳥也。」晉灼曰：「已縱其轡使之奔馳，鸞皇迅飛亦無所及，非獨飛廉、雲師，言莊嚴未具，使君不適道也。」</note>
      </p>
   </div>
   <pb n="3520"/>
   <div>
      <p>卷薜芷與若蕙兮，臨湘淵而投之；棍申椒與菌桂兮，赴江湖而漚之。
      <note>[一]師古曰：「離騷云『貫薜荔之落蘂』，『雜杜衡與芳芷』，『又樹蕙之百畝』，『雜申椒與菌桂』，皆以自喻德行芬芳也。今何為自投江湘而喪此芳乎？棍，大束也。漚，漬也，今漚麻也。棍音下本反，漚音一搆反。又音一侯反。」</note>
費椒稰以要神兮，又勤索彼瓊茅，
      <note>[二]孟康曰：「椒稰，以椒香米饊也。離騷曰『懷椒稰而要之』。」晉灼曰：「離騷云『索瓊茅以莛篿』。」師古曰：「索，求也。瓊茅，靈草也。筳篿，析竹所用卜也。稰音所，又音思呂反。筳音廷。篿音專。」</note>
違靈氛而不從兮，反湛身於江皋！
      <note>[三]晉灼曰：「靈氛，古之善占者。離騷曰『欲從靈氛之吉占兮，心猶豫而狐疑』。」師古曰：「既不從靈氛之占，何為費椒稰而勤瓊茅也？湛讀曰沈。江皋，江水邊之游地也。」</note>
      </p>
   </div>
   <div>
      <p>纍既●夫傅說兮，奚不信而遂行？
      <note>[一]晉灼曰：「●，慕也。離騷曰『說操築於傅巖兮，武丁用之而不疑』。」師古曰：「●，古攀字。既攀援傅說，何不信其所行，自見用而遂去？」</note>
徒恐鷤圭鳥之將鳴兮，顧先百草為不芳！
      <note>[二]師古曰：「離騷云『鷤圭鳥之先鳴兮，使夫百草為不芳』。雄言終以自沈，何惜芳草而憂鷤圭鳥也？圭鳥，鴂字也。鷤鴂鳥一名買金危，一名子規，一名杜鵑，常以立夏鳴，鳴則衆芳皆歇。鷤音大系反。圭鳥音桂。鷤字或作鶗，亦音題。鴂又音決。金危音詭。」</note>
      </p>
   </div>
   <pb n="3521"/>
   <div>
      <p>初纍棄彼虙妃兮，更思瑤臺之逸女，
      <note>[一]師古曰：「離騷云『吾命豐隆乘雲兮，求虙妃之所在』，又曰『望瑤臺之偃蹇兮，見有娀之佚女』。此又譏其執心不定也。虙妃，古神女。有娀女，即簡狄也。虙讀曰伏。」</note>
抨雄鴆以作媒兮，何百離而曾不壹耦！
      <note>[二]師古曰：「離騷云『吾令鴆為媒兮，鴆告余以不好，雄鴆之鳴逝兮，余猶惡其佻巧』，故云百離不一耦也。抨，使也。耦，合也。抨音普耕反。」</note>
乘雲蜺之旖柅兮，望昆侖以樛流，覽四荒而顧懷兮，奚必云女彼高丘？
      <note>[三]蘇林曰：「離騷云『登閬風而緤馬，忽反顧以流涕，哀高丘之無女。』女以喻士，高丘謂楚也。」師古曰：「離騷又云『揚雲蜺之晻藹』。閬風在昆侖山上，故云望昆侖也。旖柅，雲貌也。樛流猶周流也。女，仕也，何必要仕於楚也。旖音於綺反。旎音女綺反。樛音居虯反。女音尼據反。」</note>
      </p>
   </div>
   <div>
      <p>既亡鸞車之幽藹兮，（焉）駕八龍之委蛇？
      <note>（焉）駕八龍之委蛇？　景祐、殿本都無「焉」字。</note>
      
         <note>[一]晉灼曰：「離騷云『駕八龍之蜿蜿兮，載雲旗之委蛇』。」師古曰：「言既無鸞車，則不得云駕八龍也。幽藹猶晻藹也。蛇音移。」</note>
臨江瀕而掩涕兮，何有九招與九歌？
      <note>[二]晉灼曰：「離騷云『擥茹蕙以掩涕』，又曰『奏九歌以舞韶』。」師古曰：「此又譏其哀樂不相副也。招讀曰韶。」</note>
夫聖哲之（不）遭兮，
      <note>夫聖哲之（不）遭兮，　景祐、殿本都無「不」字。</note>
固時命之所有；雖增欷以於邑兮，吾恐靈修之不纍改。
      <note>[三]師古曰：「離騷云『曾歔欷余鬱邑兮，哀朕時之不當』。增，重也。雄言自古聖哲，皆有不遇，屈原雖自歎於邑，而楚王終不改寤也。於邑，短氣也。於音烏。邑音烏合反。於邑亦讀如本字。」</note>
昔仲尼之去魯兮，婓婓遲遲而周邁，
      <note>[四]師古曰：「婓婓，往來貌也。音芳非反。」</note>
終回復於舊都兮，何必湘淵與濤瀨！
      <note>[五]師古曰：「言孔子去其本邦，遲遲系戀，意在舊都，裴回反覆。屈原何獨不懷鄢郢而赴江湘也？濤，大波也。瀨，急流也。濤音大高反。」</note>
溷漁父之餔歠兮，絜沐浴之振衣，
      <note>[六]師古曰：「漁父云『何不餔其糟而歠其醨』？屈原以為溷濁，不肯從之，乃云：『新沐者必彈冠，新浴者必振衣也。』餔音必胡反。歠音昌悅反。」</note>
棄由、耼之所珍兮，蹠彭咸之所遺！
      <note>[七]師古曰：「由，許由也。耼，老耼也。二人守道，不為時俗所汙，然保己全身，無殘辱之醜。彭咸，殷之介士也，不得其志，投江而死。此又非屈原不慕由、耼高蹤，而遵彭咸遺蹟。蹠，蹈也，（亦）〔音〕之亦反。」
            
         
         （亦）〔音〕之亦反。　景祐、殿、局本都作「音」，此誤。
      </note>
      </p>
   </div>
   <div>
      <p>孝成帝時，客有薦雄文似相如者，上方郊祠甘泉泰畤、汾陰后土，以求繼嗣，召雄待詔承明之庭。
      <note>[一]師古曰：「承明殿在未央宮。」</note>
正月，從上甘泉，還奏甘泉賦以風。
      <note>[二]師古曰：「風讀曰諷。」</note>其辭曰：</p>
   </div>
   <pb n="3523"/>
   <div>
      <p>惟漢十世，將郊上玄，定泰畤，雍神休，尊明號，
      <note>[一]晉灼曰：「雍，祐也。休，美也。言見祐護以休美之祥也。」師古曰：「雍，聚也。明號，謂總三皇五帝之號而稱皇帝也。雍讀曰擁。」</note>
同符三皇，錄功五帝，卹胤錫羨，拓迹開統。
      <note>[二]應劭曰：「卹，憂也。胤，續也。錫，與也。羨，饒也。拓，廣也。時成帝憂無繼嗣，故修祠泰畤、后土，言神明饒與福祥，廣迹而開統也。」師古曰：「羨音弋戰反。拓音託。」</note>
於是乃命羣僚，歷吉日，協靈辰，
      <note>[三]師古曰：「歷選吉日而合善時也。」</note>
星陳而天行。
      <note>[四]師古曰：「如星之陳，象天之行也。」</note>
詔招搖與泰陰兮，伏鉤陳使當兵，
      <note>[五]張晏曰：「禮記云『招搖在上，急繕其怒』。太陰，歲後三辰也。」服虔曰：「鉤陳，紫宮外營陳星。」</note>
屬堪輿以壁壘兮，梢夔魖而抶獝狂。
      <note>[六]張晏曰：「堪輿，天地總名也。」孟康曰：「堪輿，神名，造圖宅書者。木石之怪曰夔，夔神如龍，有角，人面。魖，耗鬼也。獝狂亦惡鬼也。今皆梢而去之。」師古曰：「堪輿，張說是也。屬，委也，以壁壘委之。梢，擊也。抶，笞也。梢音山交反。魖音虛。屬音之欲反。抶音丑乙反。獝音揆聿反。」</note>
八神奔而警蹕兮，振殷轔而軍裝；
      <note>[七]師古曰：「自招搖至獝狂，凡八神也。殷轔，盛貌也。軍裝，為軍戎之飾裝也。轔音來忍反。」</note>
蚩尤之倫帶干將而秉玉戚兮，飛蒙茸而走陸梁。
      <note>[八]張晏曰：「玉戚，以玉為戚柲也。」晉灼曰：「飛者蒙茸而亂，走者陸梁而跳也。」師古曰：「茸音人蒙反。柲，柄也，音祕。」</note>
齊總總撙撙，其相膠葛兮，猋駭雲訊，奮以方攘；
      <note>[九]晉灼曰：「方攘，半散也。」師古曰：「總總撙撙，聚貌也。膠葛猶言膠加也。訊亦奮訊也。撙音子本反。訊音信。攘音人羊反。」</note>
駢羅列布，鱗以雜沓兮，柴虒參差，魚頡而鳥目行；
      <note>[一０]師古曰：「柴虒參差，不齊貌也。頡目行，上下也。柴音初蟻反。虒音豸。參音初林反。頡音胡結反。目行音胡剛反。」</note>
翕赫曶霍，霧集蒙合兮，半散照爛，粲以成章。
      <note>[一一]師古曰：「翕赫曶霍，開合之貌也。霧，地氣發也。蒙，天氣下也。如霧之集，如蒙之合也。半散照爛，言其分布而光明也。曶讀與忽同。」</note>
      </p>
   </div>
   <pb n="3524"/>
   <div>
      <p>於是乘輿乃登夫鳳皇兮翳華芝，
      <note>[一]師古曰：「鳳皇者，車以鳳皇為飾也。翳，蔽也。以華芝為蔽也。」</note>
駟蒼螭兮六素虯，
      <note>[二]師古曰：「四、六，駕數也，言或四或六也。螭似龍，一名地螻。虯即龍之無角者。」</note>
蠖略蕤綏，灕虖幓纚。
      <note>[三]師古曰：「蠖略蕤綏，虯螭貌也。灕虖幓纚，車飾貌也。蠖音於鑊反。灕音離。幓森，其字從巾。纚音所宜反。」</note>
帥爾陰閉，霅然陽開，
      <note>[四]晉灼曰：「帥，聚也。霅，散也。」師古曰：「霅音所甲反，又音先合反。」</note>
騰清霄而軼浮景兮，夫何旟旐郅偈之旖柅也！
      <note>[五]師古曰：「騰，升也。霄，日旁氣也。軼，過也。畫鳥隼曰旟，龜蛇曰旐。郅偈，竿杠之狀也。旖柅，旒縿之形也。郅音吉，又音質。偈音居桀反。旖音猗。柅音女支反。」</note>
流星旄以電燭兮，咸翠蓋而鸞旗。
      <note>[六]師古曰：「如星之流，如電之照也。咸，皆也。」</note>
敦萬騎於中營兮，方玉車之千乘。
      <note>[七]師古曰：「敦讀曰屯。屯，聚也。方，並也。」</note>
聲駍隱以陸離兮，輕先疾雷而馺遺風。
      <note>[八]師古曰：「馺然，疾意也。駍音普萌反。馺音先合反。」</note>
陵高衍之嵱嵷兮，超紆譎之清澄。
      <note>[九]孟康曰：「衍，無厓岸也。紆譎，曲折也。」李奇曰：「嵱音踊。嵷音竦。」如淳曰：「嵱嵷，上下衆多貌。」師古曰：「衍即所謂墳衍者也。」</note>
登椽欒而羾天門兮，馳閶闔而入凌兢。
      <note>[一０]服虔曰：「椽欒，甘泉南山也。」李奇曰：「羾音貢。」蘇林曰：「羾，至也。」師古曰：「入凌兢者，（亦）〔言〕寒涼戰栗之處也。
            
         
         （亦）〔言〕寒涼戰栗之處也。　景祐、殿本都作「言」，此誤。
兢音鉅陵反。」</note>
      </p>
   </div>
   <pb n="3525"/>
   <div>
      <p>是時未轃夫甘泉也，乃望通天之繹繹。
      <note>[一]師古曰：「轃與臻同，轃，至也。通天，臺名也。言雖未至甘泉，則遙望見通天臺也。繹繹，相連貌。」</note>
下陰潛以慘廩兮，上洪紛而相錯；
      <note>[二]師古曰：「慘廩，亦寒涼之意也。洪，大也。紛，亂雜也。錯，互也。廩讀如本字，又音來感反。」</note>
直嶢嶢以造天兮，厥高慶而不可虖疆度。
      <note>[三]師古曰：「嶢嶢，高貌。造，至也。慶，發語辭也。疆，境也。度，量也。言此臺至天，其高不可究竟而量度也。嶢音堯。造音千到反。慶讀曰羌。度音大各反。」</note>
平原唐其壇曼兮，列新雉於林薄；
      <note>[四]鄧展曰：「唐，道也。」服虔曰：「新雉，香草也。雉、夷聲相近。」師古曰：「言平原之道壇曼然廣大，又列樹辛夷於林薄之間也。草藂生曰薄。新雉即辛夷耳，為樹甚大，非香草也。其木枝葉皆芳，一名新矧。壇音徒旦反。曼音莫旦反。」</note>
攢并閭與茇舌兮，紛被麗其亡鄂。
      <note>[五]如淳曰：「并閭，其葉隨時政，政平則平，政不平則傾也。」師古曰：「如氏所說自是平慮耳。此并閭謂椶樹也。茇舌，草名也。鄂，垠也。茇音步末反。舌音括。被，皮義反。麗讀如本字。被麗又音披離。」</note>
崇丘陵之駊騀兮，深溝嶔巖而為谷；
      <note>[六]蘇林曰：「駊騀音叵我。」師古曰：「駊騀，高大狀也。嶔巖，深險貌也。嶔音口銜反。」</note>
山王山王離宮般以相燭兮，封巒石關施靡虖延屬。
      <note>[七]應劭曰：「言秦離宮三百，武帝復往往修治之。」師古曰：「山王，古往字。往往，言所往之處則有之。般，連貌也。燭，照也。封巒、石關皆宮名也。施靡，相及貌。屬，連也。般音盤。施音弋爾反。屬音之欲反。」</note>
      </p>
   </div>
   <pb n="3526"/>
   <div>
      <p>於是大夏雲譎波詭，嶊嶉而成觀，
      <note>[一]孟康曰：「言夏屋變巧，乃為雲氣水波相譎詭也。嶊嶉，材木之崇積貌也。」晉灼曰：「嶊音赤巠水反。」師古曰：「嶉音子水反。觀謂形也，音工喚反。赤巠音丑成反。」</note>
仰撟首以高視兮，目冥眴而亡見。
      <note>[二]師古曰：「撟，舉也。冥眴，視不諦也。撟與矯同，其字從手。冥音莫見反。眴音州縣之縣。」</note>
正瀏濫以弘惝兮，指東西之漫漫，
      <note>[三]服虔曰：「惝音敞。」師古曰：「瀏濫猶汎濫。弘惝，高大也。漫漫，長也。瀏音劉。」</note>
徒回回以徨徨兮，魂固眇眇而昏亂。
      <note>[四]師古曰：「言駭其深博。」</note>
據軨軒而周流兮，忽軮軋而亡垠。
      <note>[五]師古曰：「軨軒謂前軒之軨也。軨者，軒間小木也，字與櫺同。周流，周視也。軮軋，遠相映也。軨音零。軮音烏朗反。軋音於黠反。」</note>
翠玉樹之青蔥兮，壁馬犀之瞵王扁。
      <note>[六]應劭曰：「瞵音鄰。」晉灼曰：「王扁音豳。」師古曰：「玉樹者，武帝所作，集衆寶為之，用供神也，非謂自然生之。而左思不曉其意，以為非本土所出，蓋失之矣。馬犀者，馬腦及犀角也。以此二種飾殿之壁。瞵王扁，文貌。」</note>
金人仡仡其承鍾虡兮，嵌巖巖其龍鱗，
      <note>[七]師古曰：「仡仡，勇健狀。嵌，開張貌，言其鱗甲開張，若真龍之形也。仡音魚乙反，又音其乞反。嵌音火敢反。」</note>
揚光曜之燎燭兮，乘景炎之炘炘，
      <note>[八]師古曰：「炘炘，光盛貌也。炎音弋贍反。炘音欣。」</note>
配帝居之縣圃兮，象泰壹之威神。
      <note>[九]服虔曰：「曾城、縣圃、閬風，昆侖之山三重也，天帝神在其上。」</note>
洪臺掘其獨出兮，致北極之嶟嶟，
      <note>[一０]應劭曰：「掘，特貌也。致，至也。」晉灼曰：「嶟嶟，穊致也。」師古曰：「言高臺特出乃至北極，其狀竦峭，嶟嶟然也。掘音其勿反。致音竹指反。嶟音千旬反，又音遵。」</note>
列宿乃施於上榮兮，日月纔經於柍桭，
      <note>[一一]服虔曰：「柍，中央也。桭，屋梠也。」師古曰：「施，延也。榮，屋翼也。凡此者言屋宇高大之甚。施音弋豉反。柍
音央。桭音辰。一曰施，直謂安施（音）之耳，
            
         
         一曰施，直謂安施（音）之耳，　景祐本無「音」字，此衍。讀如本字。」</note>
      </p>
   </div>
   <pb n="3527"/>
   <div>
      <p>
雷鬱律而巖突兮，電倏忽於牆藩。
      <note>[一二]師古曰：「鬱律，雷聲也。倏忽，電光也。藩，藩籬也。倏音式六反。藩音甫元反。」</note>
鬼魅不能自還兮，半長途而下顛。
      <note>[一三]師古曰：「言屋之高深，雖鬼魅亦不能至其極而反，故於長途之半而顛墜也。還讀曰旋，或作逮。逮，及也。」</note>
歷倒景而絕飛梁兮，浮蔑蠓而撇天。
      <note>[一四]晉灼曰：「飛梁，浮道之橋也。蔑蠓，（疾）〔蚊〕也。」
            
         
         蔑蠓，（疾）〔蚊〕也。　殿、局本都作「蚊」。
師古曰：「撇猶拂也。蠓音莫孔反。撇音匹列反，又音普結反。」</note>
      </p>
   </div>
   <pb n="3528"/>
   <div>
      <p>左欃槍右玄冥兮，前熛闕後應門；
      <note>[一]晉灼曰：「大人賦『檻欃槍以為旌』。又曰『左玄冥而右黔雷』。雄擬相如故云爾。熛闕，赤色之闕，南方之帝曰赤熛怒，應門正在熛闕之內也。」師古曰：「熛音匹遙反。」</note>
陰西海與幽都兮，涌醴汨以生川。
      <note>[二]如淳曰：「言闕之高乃陰西海也。」師古曰：「蔭映西海也，以及幽都。幽都，北方絕遠之地也。涌醴，醴泉涌出汨汨然也。汨音于筆反。」</note>
蛟龍連蜷於東厓兮，白虎敦圉虖昆侖。
      <note>[三]師古曰：「連蜷，卷曲貌。敦圉，盛怒也。言甘泉宮中皆有此象也。蜷音拳，敦音屯。」</note>
覽樛流於高光兮，溶方皇於西清。
      <note>[四]服虔曰：「高光，宮名也。」師古曰：「樛流，屈折也。溶然，閑暇貌也。方皇，彷徨也。西清，西廂清閒之處也。溶音容。」</note>
前殿崔巍兮，和氏瓏玲，
      <note>[五]孟康曰：「以和氏璧為梁壁帶也，其聲玲瓏也。」晉灼曰：「以黃金為壁帶，含藍田璧。瓏玲，明見貌也。」師古曰：「崔巍，高貌。瓏玲，晉說是也。崔音才回反。巍音五回反。瓏音聾。玲音零。」</note>
炕浮柱之飛榱兮，神莫莫而扶傾，
      <note>[六]師古曰：「炕與抗同。抗，舉也。榱，屋椽也。言舉立浮柱而駕飛榱，其形危竦，有神於闇莫之中扶持，故不傾也。」</note>
閌閬閬其寥廓兮，似紫宮之崢嶸。
      <note>[七]師古曰：「閌，高門貌。閬閬，空虛也。寥廓，宏遠也。紫宮，天帝之宮也。崢嶸，深邃也。閌音抗。閬音浪。寥音僚。崢音仕耕反。嶸音宏。」</note>
駢交錯而曼衍兮，山妥山辠隗虖其相嬰。
      <note>[八]師古曰：「言宮室臺觀相連不絕也。山妥，安施之貌。山辠隗猶崔巍也。衍音（赤）〔亦〕戰反。
            
         
         衍音（赤）〔亦〕戰反。　景祐、殿、局本都作「亦」，此誤。
山妥音它賄反。山辠音辠。隗音五賄反。」</note>
乘雲閣而上下兮，紛蒙籠以掍成。
      <note>[九]師古曰：「乘，登也。雲閣，亦言其高入於雲也。蒙籠，深通貌。掍成，言其有若自然也。掍音胡本反。」</note>
曳紅采之流離兮，颺翠氣之冤延。
      <note>[一０]師古曰：「言宮室曠大，自然有紅翠之氣。」</note>
襲琁室與傾宮兮，若登高妙遠，肅虖臨淵。
      <note>[一一]服虔曰：「襲，繼也。桀作琁室，紂作傾宮，以此微諫也。」應劭曰：「登高遠望，當以亡國為戒，若臨深淵也。」</note>
      </p>
   </div>
   <pb n="3529"/>
   <div>
      <p>回猋肆其碭駭兮，翍桂椒，鬱栘楊。
      <note>[一]師古曰：「回猋，回風也。肆，放也。碭，過也。駭，動也。翍，古披字。鬱，聚也。栘，唐棣也。楊，楊樹也。言回風放起，過動衆樹，則桂椒披散而栘楊鬱聚也。碭音徒浪反。栘音移。」</note>
香芬茀以窮隆兮，擊薄櫨而將榮。
      <note>[二]師古曰：「言桂椒香氣乃擊薄櫨及屋翼也。薄，枅也。櫨音盧。」</note>
薌呹肸以掍根兮，聲駍隱而歷鍾，
      <note>[三]師古曰：「又言風之動樹，聲響振起衆根合，駍隱而盛，歷入殿上之鍾也。根猶株也。薌讀與響同。呹音丑乙反。肸音許乙反。掍音下本反。駍音普耕反。」</note>
排玉戶而颺金鋪兮，發蘭惠與穹窮。
      <note>[四]李奇曰：「鋪，門首也。」師古曰：「言風之所至，又排門揚鋪，擊動鍰鈕，回旋入宮，發奮衆芳。」</note>
惟弸彋其拂汨兮，稍暗暗而靚深。
      <note>[五]蘇林曰：「弸音石墮井弸爾之弸。彋音宏。」孟康曰：「弸彋，風吹帷帳鼓貌。」師古曰：「拂汨亦風動貌。暗暗，幽隱。靚即靜字耳。弸音普萌反。拂音普密反。汨音于密反。暗音烏感反。」</note>
陰陽清濁穆羽相和兮，若夔、牙之調琴。
      <note>[六]張晏曰：「聲細不過羽，穆然相和也。」師古曰：「夔，舜典樂也。牙，伯牙也。」</note>
般、倕棄其剞劂兮，王爾投其鉤繩。
      <note>[七]應劭曰：「剞，曲刃也。劂，曲鑿也。」師古曰：「般，公輸般也。倕，共工也。王爾亦巧人也，見淮南子。言土木之功窮極巧麗，故令般、倕之徒棄其常法也。般讀與班同。倕音垂。剞音居爾反。劂音居衞反。」</note>
雖方征僑與偓佺兮，猶仿佛其若夢。
      <note>[八]晉灼曰：「方，常也。征，行也。言宮觀之高峻，雖使仙人常行其上，恐遽不識其形觀，猶仿佛若夢也。」師古曰：「方謂並行也。征僑，姓征名伯僑，仙人也。偓佺亦仙人名。偓音屋。佺音詮。仿佛即髣髴字也。征，郊祀志作正字，其音同。」</note>
      </p>
   </div>
   <pb n="3530"/>
   <div>
      <p>於是事變物化，目駭耳回，
      <note>[一]師古曰：「言驚視聽也。」</note>
蓋天子穆然珍臺閒館琁題玉英蜵蜎蠖濩之中，
      <note>[二]應劭曰：「題，頭也。榱椽之頭，皆以玉飾，言其英華相燭也。」張晏曰：「蜵蜎蠖濩，刻鏤之形。」師古曰：「穆然，天子之容也。蜵蜎蠖濩，言屋中之深廣也。閒讀曰閑。蜵音一兗反。蜎音下兗反。蠖音烏郭反。濩音胡郭反。」</note>
惟夫所以澄心清魂，儲精垂思，
      <note>[三]師古曰：「言絜精以待，冀神降福。」</note>
感動天地，逆釐三神者。
      <note>[四]師古曰：「釐讀曰禧。禧，福也。」</note>
乃搜逑索耦皋、伊之徒，冠倫魁能，
      <note>[五]應劭曰：「冠其羣倫魁桀也。」師古曰：「言選擇賢臣，可匹耦於古賢皋陶、伊尹之類，冠等倫而魁桀。」</note>
      
         <note>冠倫魁能，[五]　注[五]原在「能」字上，明顏師古以「冠倫魁」斷句。劉攽、劉敞、齊召南、王先謙都說「能」字當屬上讀，文選同。</note>
函甘棠之惠，挾東征之意，
      <note>[六]師古曰：「甘棠之惠，邵公奭也。東征之意，周公旦也。」</note>
相與齊虖陽靈之宮。
      <note>[七]師古曰：「齊，同也，同集於此也。祭天之處，故曰陽靈之宮也。」</note>
靡薜荔而為席兮，折瓊枝以為芳，
      <note>[八]師古曰：「靡，纖密也，謂纖織之也。一曰靡謂偃而靡之藉地也。」</note>
噏清雲之流瑕兮，飲若木之露英，
      <note>[九]師古曰：「言其齋戒自新，居處飲食皆芳絜也。瑕謂日旁赤氣也。露英，言其英華之露。」</note>
集虖禮神之囿，登乎頌祇之
</p>
   </div>
   <pb n="3531"/>
   <div>
      <p>
堂。
      <note>[一０]師古曰：「頌，歌也，登以祭也。地神曰祇。」</note>
建光燿之長旓兮，昭華覆之威威，
      <note>[一一]服虔曰：「昭，明也。華覆，華蓋也。」師古曰：「威威猶威蕤也。旓，旗之旒也，一曰燕尾。旓音所交反。」</note>
攀琁璣而下視兮，行遊目虖三危，陳衆車（所）〔於〕東阬兮，
      <note>陳衆車（所）〔於〕東阬兮，　景祐、殿本都作「於」。王先謙說作「於」是。</note>
肆玉釱而下馳，漂龍淵而還九垠兮，窺地底而上回。
      <note>[一二]張晏曰：「三危，山名也。」晉灼曰：「釱，車轄也。九垠，九垓也。」師古曰：「假設言周流曠遠，升降天地，為神通一也。肆，放也。阬，大阜也，讀與岡同。釱音大，又音弟。還讀曰旋。」</note>
風傱傱而扶轄兮，鸞鳳紛其御蕤，
      <note>[一三]師古曰：「傱傱，前進之意也。御猶乘也。蕤，車之垂飾纓蕤也。傱音竦。今書御字或作銜者，俗妄改也。」</note>
梁弱水之濎濴兮，躡不周之逶蛇，
      <note>[一四]服虔曰：「昆侖之東有弱水，度之若濎濴耳。」師古曰：「濎濴，小水之貌。不周，山名。逶蛇亦言不艱難也。濎音吐定反。濴音熒。又音胡鎣反。蛇音移。」</note>
想西王母欣然而上壽兮，屏玉女而卻虙妃。
      <note>[一五]師古曰：「西王母在西方，周穆王所見者也。玉女、虙妃，皆神女也。虙讀曰伏。」</note>
玉女無所眺其清盧兮，虙妃曾不得施其蛾眉。
      <note>[一六]服虔曰：「盧，目童子也。」</note>
方擥道德之精剛兮，（眸）〔侔〕神明與之為資。
      <note>（眸）〔侔〕神明與之為資。　景祐、殿本都作「侔」。</note>
      
         <note>[一七]晉灼曰：「等天地之忖量也。」師古曰：「擥，總也，音覽，其字從手。」</note>
      </p>
   </div>
   <pb n="3532"/>
   <div>
      <p>於是欽祡宗祈。燎熏皇天，
      <note>[一]師古曰：「欽，敬也。祡，積祡也。宗，尊也。祈，求福也。」</note>
招繇泰壹。
      <note>招繇泰壹，　王先謙說招搖雖亦神名，施於此處則不類。按禮樂志「體招搖若永望」。顏注「申動貌」。下文「徘徊招搖」同。</note>
舉洪頤，樹靈旗。
      <note>[二]張晏曰：「招搖、泰壹，皆神名也。」服虔曰：「洪頤，旗名也。」李奇曰：「欲伐南越，告祈太一，畫旗樹太一壇上，名靈旗，以指所伐之國也。見郊祀志。」</note>
樵蒸焜上，配藜四施，
      <note>[三]張晏曰：「配藜，披離也。」師古曰：「樵，木薪也。蒸，麻幹也。焜，同也。言以樵及蒸燎火，炎上於天，又披離四出。」</note>
東燭倉海，西燿流沙，北爌幽都，南煬丹厓。
      <note>[四]服虔曰：「丹厓，丹水之厓也。」師古曰：「爌，古晃字。煬，熱也。言祡燎之光遠及四表也。煬音弋向反。」</note>
玄瓚觩角翏，秬鬯泔淡，
      <note>[五]服虔曰：「以玄玉飾之，故曰玄瓚。」張晏曰：「瓚受五升，口徑八寸，以圭為柄，用灌鬯。觩角翏，其貌也。」應劭曰：「泔淡，滿也。」師古曰：「觩音虯。角翏音力幽反。泔音胡感反。淡音大敢反。」</note>
肸嚮豐融，懿懿芬芬。
      <note>[六]師古曰：「言秬鬯之芬烈也。」</note>
炎感黃龍兮，熛訛碩麟，
      <note>[七]師古曰：「言光炎熛盛，感神物也，訛，化也。碩，大也。熛音必遙反。」</note>
選巫咸兮叫帝閽，開天庭兮延羣神。
      <note>[八]服虔曰：「令巫祝叫呼天門也。」師古曰：「巫咸，古神巫之名。」</note>
儐暗藹兮降清壇，瑞穰穰兮委如山。
      <note>[九]張晏曰：「儐，贊也。」師古曰：「暗藹，神之形影也。穰穰，多也。委，積也。暗音烏感反。」</note>
      </p>
   </div>
   <pb n="3533"/>
   <div>
      <p>於是事畢功弘，回車而歸，度三巒兮偈棠棃。
      <note>[一]師古曰：「三巒即封巒，觀名也。棠梨，宮名。偈讀曰憩。」</note>
天閫決兮地垠開，八荒協兮萬國諧。
      <note>[二]師古曰：「天閫，天門之閫也。決亦開也。言德澤普洽無極限也。」</note>
登長平兮雷鼓磕，天聲起兮勇士厲，
      <note>[三]師古曰：「長平，涇水上坂名也。磕，擊鼓聲也。天聲，聲至天也。聲字或作嚴，言擊嚴鼓也。厲，奮也。」</note>
雲飛揚兮雨滂沛，于胥德兮麗萬世。
      <note>[四]師古曰：「于，曰也。胥，皆也。麗，美也。沛音普大反。」</note>
      </p>
   </div>
   <div>
      <p>亂曰：
      <note>[一]師古曰：「亂者，理也，總理一賦之終也。」</note>
崇崇圜丘，隆隱天兮，
      <note>[二]師古曰：「言其高。」</note>
登降峛崺，單埢垣兮。
      <note>[三]師古曰：「峛崺，上下之道也。單，周也。埢垣，圜貌也。峛音力爾反。崺音弋爾反。單音蟬。埢音拳。」</note>增宮山參差，駢嵯峨
</p>
   </div>
   <pb n="3534"/>
   <div>
      <p>
兮，
      <note>[四]師古曰：「增，重也。山參差，不齊也。駢，並也。山參音初林反。駢音步千反。嵯音材何反。峨音娥。」</note>
岭巆嶙峋，洞亡厓兮。
      <note>[五]師古曰：「岭巆，深邃貌。嶙峋，節級貌。岭音零。巆音營。嶙音隣。峋音荀。」</note>
上天之縡，杳旭卉兮，
      <note>[六]師古曰：「縡，事也。杳，高遠也。旭卉，疾速也。縡讀與載同。」</note>
聖皇穆穆，信厥對兮。
      <note>[七]李奇曰：「對，配也。能與天地相配也。詩云『帝作邦作對。』」師古曰：「穆穆，美也。信，實也。」</note>
倈祗郊禋，神所依兮，
      <note>[八]師古曰：「言以祗敬而來郊祭禋饗，則神祇依附。」</note>
俳佪招搖，靈遟兮。
      <note>[九]師古曰：「言神久留安處，不即去也。招音上遙反。遟音栖。音（又）〔丈〕夷反。」
            
         
         音（又）〔丈〕夷反。　景祐本作「丈」。王先謙說作「丈」是。
      </note>
煇光眩燿，隆厥福兮，
      <note>[一０]師古曰：「眩音州縣之縣。」</note>
子子孫孫，長亡極兮。</p>
   </div>
   <div>
      <p>甘泉本因秦離宮，既奢泰，
      <note>[一]師古曰：「本秦之林光宮也。」</note>
而武帝復增通天、高光、迎風。宮外近則洪厓、旁皇、儲胥、弩阹，遠則石關、封巒、枝鵲、露寒、棠棃、師得，遊觀屈奇瑰瑋，
      <note>[二]師古曰：「棠棃宮在甘泉苑垣外，師得宮在櫟陽界，其餘皆甘泉苑垣內之宮觀也。阹音袪。」</note>
非木摩而不彫，牆塗而不畫，周宣所考，般庚所遷，夏卑宮室，唐虞棌椽三等之制也。
      <note>[三]師古曰：「小雅斯干之詩序曰：『宣王考室也。』考謂成也。般庚，殷王名也。遷謂遷都亳也。唐虞謂堯舜也。棌，柞木也。三等，土堦三等，言不過也。棌音采，又音菜，其字從木。」</note>且為其已久矣，非成帝所造，
</p>
   </div>
   <pb n="3535"/>
   <div>
      <p>
欲諫則非時，欲默則不能已，故遂推而隆之，乃上比於帝室紫宮，
      <note>[四]師古曰：「帝謂天也。」</note>
若曰此非人力之所（能）〔為〕，
      <note>若曰此非人力之所（能）〔為〕，　景祐、殿本都作「為」。</note>
黨鬼神可也。
      <note>[五]師古曰：「黨音它莽反。」</note>
又是時趙昭儀方大幸，每上甘泉，常法從，
      <note>[六]師古曰：「法從者，以言法當從耳，非失禮也。一曰從法駕也。」</note>
在屬車間豹尾中。
      <note>[七]服虔曰：「大駕屬車八十一乘，作三行，尚書御史乘之。最後一乘縣豹尾，豹尾以前皆為省中。」</note>
故雄聊盛言車騎之衆，參麗之駕，非所以感動天地，逆釐三神。
      <note>[八]師古曰：「參，三神也。麗，偶也。」</note>
又言「屏玉女，卻虙妃」，以微戒齊肅之事。賦成奏之，天子異焉。</p>
   </div>
   <div>
      <p>其三月，將祭后土，上乃帥羣臣橫大河，湊汾陰。
      <note>[一]師古曰：「橫，橫度之也。湊，趣也。」</note>
既祭，行遊介山，回安邑，
      <note>[二]師古曰：「介山在汾陰東北。回謂遶過。」</note>
顧龍門，覽鹽池，
      <note>[三]師古曰：「龍門山在今蒲州龍門縣北。鹽池在今虞州安邑縣南。」</note>
登歷觀，
      <note>[四]師古曰：「歷山上有觀也。」晉灼曰：「在河東蒲阪縣。」</note>
陟西岳以望八荒，迹殷周之虛，眇然以思唐虞之風。
      <note>[五]師古曰：「陟，升也。西岳華山之上高峻，故言以望八荒。殷都河內，周在岐豐，堯都平陽，舜都蒲阪，皆可（相）〔想〕見，
            
         
         皆可（相）〔想〕見，　殿本作「想」。王先謙說作「想」是。
故云迹殷周之墟，思唐虞之風也。虛讀曰墟。」</note>
雄以為臨川羨魚不如歸而結罔，
      <note>[六]師古曰：「言成帝追觀先代遺迹，思欲齊其德號，故雄勸令自興至治，以儗帝皇之風。」</note>
還，上河東賦以勸，其辭曰：</p>
   </div>
   <pb n="3536"/>
   <div>
      <p>伊年暮春，將瘞后土，
      <note>[一]師古曰：「伊，是也，謂是祠甘泉之年也。祭地曰瘞薶，故曰瘞后土。瘞音乙例反。」</note>
禮靈祇，謁汾陰于東郊，
      <note>[二]師古曰：「京師之東故曰東郊也。」</note>
因茲以勒崇垂鴻，發祥隤祉，欽若神明者，盛哉鑠乎，越不可載已！
      <note>[三]師古曰：「勒崇垂鴻，勒崇名而垂鴻業也。隤，降也。祉，福也。欽，敬也。若，順也。鑠，美也。越，曰也。已，辭也。言發祥降福，敬順神明，其事盛美，不可盡載。」</note>
於是命羣臣，齊法服，整靈輿，乃撫翠鳳之駕，六先景之乘，
      <note>[四]師古曰：「翠鳳之駕，天子所乘車，為鳳形而飾以翠羽也。先景，為馬行速疾，常在景前也。」</note>
掉犇星之流旃，彏天狼之威弧。
      <note>[五]晉灼曰：「有狼、弧之星也。」師古曰：「彏，急張也，音钁。」</note>
張燿日之玄旄，揚左纛，被雲梢。
      <note>[六]張晏曰：「雲梢，梢雲也。」師古曰：「梢與旓同。旓者，旌旗之流，以雲為旓也。被音皮義反。」</note>
奮電鞭，驂雷輜，
      <note>[七]師古曰：「輜，衣車也。淮南子云『電以為鞭策，雷以為車輪』，故雄用此言也。」</note>
鳴洪鍾，建五旗。
      <note>[八]師古曰：「洪，大也。尚書大傳云『天子左右五鍾，天子將出則撞黃鍾之鍾，左五鍾皆應，入則撞蕤賓之鍾，右五鍾皆應。』漢舊儀云皇帝車駕建五旗。蓋謂五色之旗也，以木牛承其下，取其負重致遠。」</note>（義）〔羲〕和司日，
      <note>（義）〔羲〕和司日，　景祐、汲古、殿、局本都作「羲」，此誤。</note>
顏倫奉輿，
      <note>[九]師古曰：「倫，古善御者也。羲和，日御名。」</note>
風發飆拂，神騰鬼趡；
      <note>[一０]師古曰：「飇，回風也。趡，走也。飇音必遙反。趡音子笑反，又音才笑反。」</note>
千乘霆亂，萬騎屈橋，
      <note>[一一]師古曰：「霆亂，言如雷霆之盛而亂動也。屈橋，（言）壯捷貌。
            
         
         屈橋，（言）壯捷貌。　景祐、殿本都無「言」字，此衍。
屈音其勿反。橋音其召反。」</note>
嘻嘻旭旭，天地稠山敖。
      <note>[一二]服虔曰：「稠山敖，動搖貌。」師古曰：「嘻嘻旭旭，自得之貌。嘻音許其反。稠音徒弔反。山敖音五到反。」</note>
簸丘跳巒，涌渭躍涇。
      <note>[一三]師古曰：「山小而銳曰巒。言車騎之威，訇隱之盛，至於涌躍涇、渭，跳簸丘山者也。」</note>
秦神下讋，跖魂負沴；
      <note>[一四]蘇林曰：「秦文公時庭中有怪化為牛，走到南山梓樹中，伐梓樹，後化入豐水，文公惡之，故作其象以厭焉。今之茸頭是也，故曰秦神。」服虔曰：「沴，河岸之坻也。」晉灼曰：「沴，渚也。」師古曰：「跖，蹈也。言此神怖讋，下入水中自蹈其魂而負沴渚，蓋戚懼之甚也。跖音之亦反。坻音直尸反。」</note>
河靈矍踢，華蹈衰。
      <note>[一五]蘇林曰：「河靈，巨靈也。華，華山也。衰，衰山也。掌據之，足蹈之也。踢音試郎反。」服虔曰：「踢音石大反。」
師古曰：「矍踢，驚動之貌。矍音钁。踢音惕，二音並通。，古掌字。凡言此者，以車騎之衆，羽旄之盛，故秦神、河靈莫不恐懼而自放也。」</note>
遂臻陰宮，穆穆肅肅，蹲蹲如也。
      <note>[一六]師古曰：「陰宮，汾陰之宮也。穆穆，靜也。肅肅，敬也。蹲蹲，行有節也。蹲音千旬反。」</note>
      </p>
   </div>
   <pb n="3538"/>
   <div>
      <p>靈祇既鄉，五位時敍，
      <note>[一]師古曰：「鄉讀曰嚮。」服虔曰：「五位，五方之神。」</note>
絪縕玄黃，將紹厥後。
      <note>[二]師古曰：「絪縕，天地合氣也。玄黃，天地色也。易下繫辭曰：『天地絪縕，萬物化淳。』坤文言曰：『玄黃者，天地之雜色也。天玄而地黃。』將，大也。言天地之氣大興發於祭祀之後。絪音因。縕音於云反。」</note>
於是靈輿安步，周流容與，
      <note>[三]師古曰：「靈輿，天子之輿也。容暇而安豫也。與讀曰豫。」</note>
以覽虖介山。嗟文公而愍推兮，勤大禹於龍門，
      <note>[四]師古曰：「龍門山，禹鑿之以通河水，故勤勞之。」</note>
灑沈（回）〔葘〕於豁瀆兮，
      <note>灑沈（回）〔葘〕於豁瀆兮，　錢大昭說「回」當作「葘」。按殿本作「葘」。</note>
播九河於東瀕。
      <note>[五]師古曰：「灑，分也。（回）〔葘〕，古災字也。沈災，洪水也。豁，開也。瀆謂江、河、淮、濟也。播，布也。九河名在
地理志。東瀕，東海之瀕也。禹分治洪水之災，通之四瀆，布散九河於東海之瀕也。灑音所宜反。瀕音頻，又音賓。」</note>
登歷觀而遙望兮，聊浮游以經營。樂往昔之遺風兮，喜虞氏之所耕。
      <note>[六]師古曰：「舜耕歷山，故云然。」</note>
瞰帝唐之嵩高兮，眽隆周之大寧。
      <note>[七]師古曰：「瞰、眽，皆視也。帝唐，堯也。嵩亦高也。嵩高者，謂孔子云『巍巍乎唯天為大，唯堯則之』也。一曰：堯曾遊於陽城，故於嵩高山瞰其遺蹟也。大寧者，詩大雅云『濟濟多士，文王以寧』。瞰音苦濫反。眽即覓字。」</note>
汨低回而不能去兮，行睨陔下與彭城。
      <note>[八]應劭曰：「睨，不正視也。彭城，項羽所都也。」晉灼曰：「陔下，項羽敗處也。」師古曰：「汨，往意也。低回猶言徘徊也。行，且也，意且欲往覩也。汨音于筆反。睨音五系反。」</note>
濊南巢之坎坷兮，易豳岐之夷平。
      <note>[九]李奇曰：「南巢，桀敗處也。易，樂也。」師古曰：「濊與穢同。坎坷，不平貌。坎音口紺反。坷音口賀反。易音弋豉反。」</note>
乘翠龍而超河兮，陟西岳之嶢崝。
      <note>[一０]師古曰：「翠龍，穆天子所乘馬也。西岳即華山也。嶢崝謂嶕嶢而崝嶸也。嶢音堯。崝音士耕反。」</note>
雲雨飛雨飛而來迎兮，澤滲灕而下降，
      <note>[一一]師古曰：「雨飛，古霏字。雨飛雨飛，雲起貌。澤，雨露也。滲灕，流貌也。降，下也。滲音淋。灕音離。降音湖江反。」</note>
鬱蕭條其幽藹兮，滃汎沛以豐隆。
      <note>[一二]師古曰：「皆雲雨之貌。滃音烏孔反。汎音敷劍反。沛音普蓋反。」</note>
叱風伯於南北兮，呵雨師於西東，
      <note>[一三]師古曰：「言皆從命也。」</note>
參天地而獨立兮，廓盪盪其亡雙。
      <note>[一四]師古曰：「天地曰二儀，王者大位，與之合德，故曰參天地。參之言三也。盪盪，大貌。」</note>
      </p>
   </div>
   <pb n="3539"/>
   <div>
      <p>遵逝虖歸來，
      <note>[一]師古曰：「遵路而旋京師也。」</note>
以函夏之大漢兮，彼曾何足與比功？
      <note>[二]服虔曰：「函夏，函諸夏也。」師古曰：「函，包容也。彼謂堯、舜、殷、周也。函讀與含同。」</note>
建乾坤之貞兆兮，將悉總之以羣龍。
      <note>[三]張晏曰：「乾六爻悉稱龍也。」</note>
麗鉤芒與驂蓐收兮，服玄冥及祝融。
      <note>[四]師古曰：「鉤芒，東方神。蓐收，西方神。玄冥，北方神。祝融，南方神。麗，並駕也。驂，三馬也。言皆役服也。」</note>
敦衆神使式道兮，奮六經以攄
</p>
   </div>
   <pb n="3540"/>
   <div>
      <p>
頌。
      <note>[五]師古曰：「敦，勉也。式，表也。六經謂易、詩、書、春秋、禮、樂也。攄，散也。頌謂詩頌，所以美盛德之形容也，言發其志而為歌頌也。攄音丑於反。頌讀曰容。」</note>
隃於穆之緝熙兮，過清廟之雝雝；
      <note>[六]師古曰：「周頌清廟之詩云『於穆清廟，肅雍顯相』，昊天有成命之詩曰『於緝熙』，言漢德之盛，皆過之也。隃讀與踰同。於讀曰烏。」</note>
軼五帝之遐迹兮，躡三皇之高蹤。
      <note>[七]師古曰：「軼亦過也，音逸。」</note>
既發軔於平盈兮，誰謂路遠而不能從？
      <note>[八]服虔曰：「軔，止車之木，將行，故發去。平盈之地無高下也。」師古曰：「軔音刃。」</note>
      </p>
   </div>
   <div>
      <p>其十二月羽獵，
      <note>[一]服虔曰：「士負羽。」</note>
雄從。以為昔在二帝三王，
      <note>[二]應劭曰：「二帝，堯、舜。三王，夏、殷、周。」</note>
宮館臺榭沼池苑囿林麓藪澤財足以奉郊廟，御賓客，充庖廚而已，
      <note>[三]師古曰：「財讀與纔同。御，侍也。充，當也。」</note>
不奪百姓膏腴穀土桑柘之地。女有餘布，男有餘粟，國家殷富，上下交足，故甘露零其庭，醴泉流其唐，
      <note>[四]應劭曰：「爾雅『廟中路謂之唐』。」</note>
鳳皇巢其樹，黃龍游其沼，麒麟臻其囿，神爵棲其林。昔者禹任益虞而上下和，木茂；
      <note>[五]師古曰：「益，臣名也，任以為虞。虞，主山澤之官也。上，山也。下，平地也。，古草字。」</note>成湯好田而天下用足；文王囿百里，民
</p>
   </div>
   <pb n="3541"/>
   <div>
      <p>
以為尚小；齊宣王囿四十里，民以為大：裕民之與奪民也。
      <note>[六]師古曰：「裕，饒也。」</note>
武帝廣開上林，南至宜春、鼎胡、御宿、昆吾，
      <note>[七]晉灼曰：「鼎胡，宮也，黃圖以為在藍田。昆吾，地名也，有亭。」師古曰：「宜春近下杜，御宿在樊川西也。」</note>
旁南山而西，至長楊、五柞，
      <note>[八]師古曰：「旁音步浪反。」</note>
北繞黃山，瀕渭而東，
      <note>[九]師古曰：「循渭水涯而東也。瀕音頻，又音賓。」</note>
周袤數百里。
      <note>[一０]師古曰：「袤，長也，音茂。」</note>
穿昆明象滇河，
      <note>[一一]師古曰：「滇音丁賢反。」</note>
營建章、鳳闕、神明、馺娑，
      <note>[一二]師古曰：「殿名也。（師古曰）馺音先合反。
            
         
         （師古曰）馺音先合反。　景祐、殿本都無「師古曰」三字，此衍。
娑音先河反。」</note>
漸臺、泰液
      <note>[一三]師古曰：「漸臺在泰液池中。漸，浸也，言為池水所浸也。」</note>
象海水周流方丈、瀛洲、蓬萊。
      <note>[一四]服虔曰：「海中三山名。法效象之。」</note>
游觀侈靡，窮妙極麗。雖頗割其三垂以贍齊民，
      <note>[一五]師古曰：「贍，給也。齊人，解在食貨志。」</note>
然至羽獵田車戎馬器械儲偫禁禦所營，
      <note>[一六]師古曰：「營謂（園）〔圍〕守也。」
            
         
         營謂（園）〔圍〕守也。　景祐、殿本都作「圍」，此誤。
      </note>
尚泰奢麗誇詡，
      <note>[一七]師古曰：「詡，大也，音許羽反。」</note>
非堯、舜、成湯、文王三驅之意也。
      <note>[一八]師古曰：「三驅，古射獵之等也。一為籩豆，二為賓客，三為充君之庖也。」</note>
又恐後世復修前好，不折中以泉臺，
      <note>[一九]服虔曰：「魯莊公築泉臺，非禮也，至文公毀之，公羊譏云：『先祖為之而毀之，勿居而已。』今揚雄以宮觀之盛，非成帝所造，勿修而已，當以泉臺折中也。」</note>
故聊因校獵賦以風，
      <note>[二０]師古曰：「校獵謂圍守禽獸而大獵也。風讀曰諷。」</note>其辭曰：</p>
   </div>
   <pb n="3542"/>
   <div>
      <p>或稱戲農，豈或帝王之彌文哉？
      <note>[一]師古曰：「設或人云，言儉質者皆舉伏戲、神農為之首，是則豈謂後代帝王彌加文飾乎？故論者答之於下也。論者，雄自謂也。彌猶稍稍也。諸家之釋，皆不當意，徒為煩雜，故無所取。」</note>
論者云否，各亦並時而得宜，奚必同條而共貫？
      <note>[二]師古曰：「所尚不必同也。」</note>
則泰山之封，烏得七十而有二儀？
      <note>[三]孟康曰：「言封禪各異也。」師古曰：「若不如是，於何得七十二儀也？」</note>
是以創業垂統者俱不見其爽，遐邇五三孰知其是非？
      <note>[四]師古曰：「爽，差也。創業垂統，皆無差忒。五帝三王，誰是誰非，言文質政教各不同也。」</note>
遂作頌曰：麗哉神聖，處於玄宮，富既與地虖侔訾，貴正與天虖比崇。
      <note>[五]師古曰：「頌漢德也。玄宮，言清淨也。訾與貲同。」</note>
齊桓曾不足使扶轂，楚嚴未足以為驂乘；三王之薜，嶠高舉而大興；
      <note>[六]師古曰：「薜亦僻字也。嶠，舉步貌也，音去昭反。」</note>
歷五帝之寥廓，涉三皇之登閎；
      <note>[七]師古曰：「寥廓，空曠也。登閎，高遠也。寥音聊。」</note>
建道德以為師，友仁義與為朋。</p>
   </div>
   <pb n="3543"/>
   <div>
      <p>於是玄冬季月，天地隆烈，
      <note>[一]師古曰：「北方色黑，故曰玄冬。隆烈者，陰氣盛。」</note>
萬物權輿於內，徂落於外，
      <note>[二]師古曰：「權輿，始也。徂落，死也。言草木萌牙始生於內，而枝葉凋毀死傷於外也。」</note>
帝將惟田于靈之囿，
      <note>[三]師古曰：「靈囿，有靈德之苑囿也。詩大雅靈臺之篇曰『王在靈囿』。」</note>
開北垠，受不周之制，
      <note>[四]孟康曰：「西北為不周風，謂冬時也。」師古曰：「垠，厓也，音銀。」</note>
以終始顓頊、玄冥之統。
      <note>[五]應劭曰：「顓頊、玄冥，皆北方之神，主殺戮也。」</note>
乃詔虞人典澤，東延昆鄰，西馳闛闔。
      <note>[六]張晏曰：「東至昆明之邊也。」師古曰：「昆明池邊也。闛闔，門名也。闛讀與閶同也，又音吐郎反。」</note>
儲積共偫，戍卒夾道，
      <note>[七]師古曰：「共讀曰供。偫音丈紀反。」</note>
斬叢棘，夷野草，
      <note>[八]師古曰：「夷，平也。」</note>
禦自汧、渭，經營酆、鎬，
      <note>[九]應劭曰：「禦，禁也。」師古曰：「將獵其中，故止禁不得人行及獸出也。汧、渭以東，酆、鎬以西，皆為獵圍也。」</note>
章皇周流，出入日月，天與地杳。
      <note>[一０]師古曰：「章皇周流，言匝徧也，謂苑囿之大，遙望日月皆從中出入，而天地之際杳然縣遠也。說者反以杳為沓，解云重沓，非唯乖理，蓋以失韻。」</note>
爾乃虎路三嵏以為司馬，圍經百里而為殿門。
      <note>[一一]晉灼曰：「路音落。」服虔曰：「以竹虎落此山也。」應劭曰：「外門為司馬門，殿門在內也。」師古曰：「落，纍也，以繩周繞之也。三嵏，三峯聚之山也。嵏音子公反。」</note>
外則正南極海，邪界虞淵，
      <note>[一二]應劭曰：「虞淵，日所入。」</note>
鴻濛沆茫，碣以崇山。
      <note>[一三]師古曰：「鴻濛沆茫，廣大貌。碣，山特立貌。鴻音胡孔反。濛音莫孔反。沆音胡浪反。茫音莽。碣音竭。」</note>
營合圍會，然后先置虖白楊之南，昆明靈沼之東。
      <note>[一四]張晏曰：「先置供具於前。」服虔曰：「白楊，觀名。」</note>
賁育之倫，蒙盾負羽，杖鏌邪而羅者以萬計，
      <note>[一五]師古曰：「賁，孟賁也。育，夏育也。皆古之勇士也。鏌邪，大戟也。羅，列遮禽獸。鏌音莫。邪音弋奢反。」</note>
其餘荷垂天之畢，張竟壄之罘，靡日月之朱竿，曳彗星之飛旗。
      <note>[一六]如淳曰：「垂天，言長大如天之垂也。」師古曰：「畢，田罔也。罘，幡車罔也。」</note>
青雲為紛，紅蜺為繯，屬之虖昆侖之虛，
      <note>[一七]師古曰：「紛，眊也。繯，系也。屬，綴也。昆侖，西極之山也。繯音下犬反。屬音之欲反。虛讀曰墟。」</note>
渙若天星之羅，浩如濤水之波，
      <note>[一八]師古曰：「天星之羅，言布列也。濤水之波，言廣大。」</note>
淫淫與與，前後要遮。
      <note>[一九]師古曰：「淫淫與與，往來貌。」</note>
欃槍為
</p>
   </div>
   <pb n="3544"/>
   <div>
      <p>
闉，明月為候，
      <note>[二０]孟康曰：「闉，鬬戰自障蔽，如城門外女垣也。」</note>
熒惑司命，天弧發射，
      <note>[二一]張晏曰：「熒惑，法使，司不祥。天弧，虛、危上二星也。」</note>
鮮扁陸離，駢衍佖路。
      <note>[二二]師古曰：「鮮扁，輕疾貌。駢衍，言其並廣大也。佖，次比也，一曰滿也。扁音篇。駢音步千反。佖音頻一反。又音步結反。」</note>
徽車輕武，鴻絧緁獵，
      <note>[二三]師古曰：「徽車，有徽（熾）〔幟〕之車也。
            
         
         徽車，有徽（熾）〔幟〕之車也。　景祐、殿本都作「幟」，此誤。
鴻絧，直馳貌。緁獵，相差次也。鴻音胡孔反。絧音徒孔反。緁音捷。」</note>
殷殷軫軫，被陵緣阪，窮冥極遠者，相與迾虖高原之上；
      <note>[二四]師古曰：「殷軫，盛也。冥，幽深也。殷讀曰隱。」</note>
羽騎營營，昈分殊事，
      <note>[二五]蘇林曰：「昈，明也。」師古曰：「營營，周旋貌也。言其服飾分明，各殊異也。昈音戶。」</note>
繽紛往來，轠轤不絕，若光若滅者，布虖青林之下。
      <note>[二六]孟康曰：「轠轤，連屬貌。」如淳曰：「轠音雷。轤音盧。」師古曰：「繽紛，衆疾也。轠轤，環轉也。繽音匹人反。」</note>
      </p>
   </div>
   <pb n="3545"/>
   <div>
      <p>於是天子乃以陽鼂始出虖玄宮，
      <note>[一]師古曰：「陽朝，日出之後也。北方之宮，故曰玄宮。」</note>
撞鴻鍾，建九（流）〔旒〕，
      <note>撞鴻鍾，建九（流）〔旒〕。　景祐、殿本都作「旒」。</note>
六白虎，載靈輿，蚩尤
</p>
   </div>
   <pb n="3546"/>
   <div>
      <p>
並轂，蒙公先驅。
      <note>[二]服虔曰：「蒙公，蒙恬也。」孟康曰：「神名也。」師古曰：「服說是也。並音步浪反。」</note>
立歷天之旂，曳捎星之旃，
      <note>[三]師古曰：「歷，經也。捎猶拂也。歷天捎雲，言其高也。捎音所交反。」</note>
辟歷列缺，吐火施鞭。
      <note>[四]應劭曰：「辟歷，雷也。列缺，天隙電照也。」師古曰：「言獵火之燿，及馳騎奮鞭，如電吐光，及象其疾。」</note>
萃傱允溶，淋離廓落，戲八鎮而開關；
      <note>[五]應劭曰：「四方四隅為八鎮。」如淳曰：「不言九者，一鎮在中，天子居之故也。」師古曰：「戲讀曰麾，謂指麾八鎮使之開關也。傱音先勇反，又音叢。溶音容。」</note>
飛廉、雲師，吸嚊潚率，鱗羅布列，攢以龍翰。
      <note>[六]師古曰：「吸嚊，開張也。潚率，聚斂也。言布列則如魚鱗之羅，攢聚則如龍之豪翰。嚊音許冀反。潚音肅。翰合韻音韓。」</note>
秋秋蹌蹌，入西園，切神光；
      <note>[七]師古曰：「秋秋蹌蹌，騰驤之貌。切神光者，言車之衆（飭）〔飾〕
            
         
         言車之衆（飭）〔飾〕　殿本作「飾」。王先謙說殿本是。
相切靡而光起，有若神也。蹌音千羊反。」</note>
望平樂，徑竹林，
      <note>[八]張晏曰：「平樂，館名也。」晉灼曰：「在上林中。」</note>
蹂惠圃，踐蘭唐。
      <note>[九]師古曰：「惠圃，惠草之圃也。蘭唐，陂唐之上多生蘭也。」</note>
舉烽烈火，轡者施披，
      <note>[一０]師古曰：「轡者，御人執轡也。」</note>
方馳千駟，校騎萬師。
      <note>[一一]師古曰：「方馳，並驅也。校騎，騎而為部校者也。」</note>
虓虎之陳，從橫膠輵，猋泣雷厲，驞駍駖磕，
      <note>[一二]服虔曰：「虓音哮。」鄧展曰：「泣音粒。」師古曰：「哮虎之陳，謂勇士奮怒，狀如猛獸而為行陳也。泣，猋風疾貌也。驞駍駖磕，皆聲響衆盛也。哮音火交反。輵音葛。驞音匹人反。駍音普萌反。駖音力莖反。磕音口盍反。」</note>
洶洶旭旭，天動地岋。
      <note>[一三]蘇林曰：「岋音岋岋動搖之岋。」師古曰：「洶音匈。岋音五合反。」</note>
羨漫半散，蕭條數千萬里外。
      <note>[一四]師古曰：「羨音弋戰反。」</note>
      </p>
   </div>
   <pb n="3547"/>
   <div>
      <p>若夫壯士忼慨，殊鄉別趣，
      <note>[一]師古曰：「鄉讀曰嚮。」</note>
東西南北，騁耆奔欲。
      <note>[二]師古曰：「言隨其所欲而各馳騁取之也。耆讀曰嗜。欲，合韻音弋樹反。」</note>
挓蒼豨，跋犀犛，蹶浮麋。
      <note>[三]張晏曰：「跋，躡也。」鄭氏曰：「蹶音馬蹄蹶之蹶。」師古曰：「挓，曳也。跋，反戾也。蹶，蹴也。浮麋，水上浮者也。挓音佗。跋音步末反。」</note>
斮巨狿，搏玄蝯，
      <note>[四]師古曰：「斮，斬也。狿，獸名也。解在司馬相如傳。斮音側略反。」</note>
騰空虛，歫連卷。
      <note>[五]張晏曰：「連卷之木也。」師古曰：「歫即距字也。卷音拳。」</note>
踔夭蟜，娭澗門，
      <note>[六]師古曰：「踔，走也。夭蟜亦木枝曲也。娭，戲也。踔音丑孝反，又音徒釣反。蟜音矯。娭音許其反。」</note>
莫莫紛紛，山谷為之風猋，林叢為之生塵。
      <note>[七]師古曰：「莫莫，塵埃貌。紛紛，亂起貌。」</note>
及至獲夷之徒，蹶松柏，掌疾棃；
      <note>[八]服虔曰：「獲夷，能獲夷狄者也。」師古曰：「掌，以掌擊也。」</note>
獵蒙蘢，轔輕飛；
      <note>[九]師古曰：「蒙蘢，草木所蒙蔽處也。轔，轢也。輕飛猶言輕禽也。轔音吝。」</note>
履般首，帶修蛇；
      <note>[一０]如淳曰：「般音班。班首，虎之類也。」師古曰：「履謂踐履之也。修，長也。」</note>
鉤赤豹，堅象犀；
      <note>[一一]師古曰：「堅，古牽字。」</note>
跇巒阬，超唐陂。
      <note>[一二]師古曰：「跇，渡也。巒阬，並解於上。唐陂，陂之有隄唐者也。阬音剛。跇音弋制反。」</note>
車騎雲會，登降闇藹，
      <note>[一三]師古曰：「闇音烏感反。」</note>
泰華為旒，熊耳為綴。
      <note>[一四]師古曰：「旒，旌旗之旒也。綴，所以縣旌也。」</note>
木仆山還，漫若天外，
      <note>[一五]如淳曰：「還音旋。言山為之回旋也。」</note>
儲與虖大溥，聊浪虖宇內。
      <note>[一六]服虔曰：「儲與，相羊也。溥，水厓也。」師古曰：「聊浪，言游放也。與音餘。溥音普，浪音琅。」</note>
      </p>
   </div>
   <pb n="3548"/>
   <div>
      <p>於是天清日晏，
      <note>[一]師古曰：「晏，無雲也。」</note>
逢蒙列眥，羿氏控弦。
      <note>[二]師古曰：「逢蒙及羿，皆古善射者。列，整也。控，引也。」</note>
皇車幽輵，光純天地，
      <note>[三]李奇曰：「純，緣也。」師古曰：「幽輵，車聲也。輵音一轄反。純音之允反。」</note>
望舒彌轡，
      <note>[四]師古曰：「望舒，月御也。彌，斂也。言天子之車斂轡徐行，故假望舒為言耳。彌音莫爾反。」</note>
翼乎徐至於上蘭。
      <note>[五]晉灼曰：「上蘭觀在上林中。」</note>
移圍徙陳，浸淫蹵部，
      <note>[六]師古曰：「部，軍之部校也，言稍聚逼而重。蹵音千欲反。」</note>
曲隊堅重，各按行伍。
      <note>[七]師古曰：「隊亦部也。按，依也。隊音徒內反。行音胡郎反。」</note>
壁壘天旋，神抶電擊，
      <note>[八]師古曰：「言所抶擊如鬼神雷電也。抶音丑乙反。」</note>
逢之則碎，近之則破，鳥不及飛，獸不得過，軍驚師駭，刮野埽地。
      <note>[九]師古曰：「言殺獲皆盡，無遺餘也。掃音先早反。」</note>
及至干車飛揚，武騎聿皇；
      <note>[一０]師古曰：「干車，畢干之車也。聿皇，疾貌。」</note>
蹈飛豹，絹嘄陽；
      <note>[一一]師古曰：「嘄陽，費費也，人面黑身，有毛，反踵，見人則笑，脣蔽其目。絹音工犬反。嘄音工聊反。費音扶味反。」</note>
追天寶，出一方；
      <note>[一二]應劭曰：「天寶，陳寶也。」晉灼曰：「天寶雞頭人身。」</note>
應駍聲，擊流
</p>
   </div>
   <pb n="3549"/>
   <div>
      <p>
光。壄盡山窮，囊括其雌雄，
      <note>[一三]如淳曰：「陳寶神來下時，駍然有聲，又有光精也。」應劭曰：「下時窮極山川天地之間，然後得其雌雄也。」師古曰：「雄在陳倉，雌在南陽也。故云野盡山窮也。駍音普萌反。」</note>
沈沈容容，遙噱虖紭中。
      <note>[一四]師古曰：「口內之上下名為噱，言禽獸奔走倦極，皆遙張噱吐舌於紭罔之中也。」師古曰：「噱音其略反。紭，古紘字。」</note>
三軍芒然，窮冘閼與，
      <note>[一五]孟康曰：「冘，行也。閼，止也。言三軍之盛，窮閼禽獸，使不得逸漏也。」晉灼曰：「閼與，容貌也。」師古曰：「閼與，容暇之貌也。芒音莫郎反。冘音淫。閼音於庶反。與音豫。」</note>
亶觀夫票禽之紲隃，犀兕之抵觸，熊羆之挐攫，虎豹之凌遽，
      <note>[一六]師古曰：「亶讀曰但。票禽，輕疾之禽也。紲與跇同。紲，度也。隃與踰同。挐，牽引也。攫，搏持之也。凌，戰栗也。遽，惶也。票音頻妙反。紲音弋制反。觸，合韻音昌樹反。挐音女居反。攫音钁。遽音詎。」</note>
徒角搶題注，戚竦讋怖，魂亡魄失，觸輻關脰。
      <note>[一七]師古曰：「徒亦但也。搶猶刺也。題，頟也。脰，頸也。言衆獸迫急，以角搶地，以頟注地，或自觸車輻，關頸而死也。搶音千羊反。戚音子育反。脰音豆。」</note>
妄發期中，進退履獲，
      <note>[一八]師古曰：「言矢雖妄發而必有中，進則履之，退則獲之。」</note>
創淫輪夷，丘累陵聚。
      <note>[一九]師古曰：「淫，過也。夷，平也。言創過大，血流平於車輪也。丘累陵聚，言其積多。」</note>
      </p>
   </div>
   <pb n="3550"/>
   <div>
      <p>於是禽殫中衰，
      <note>[一]師古曰：「殫，盡也。中，射中也，音竹仲反。」</note>
相與集於靖冥之館，
      <note>[二]晉灼曰：「靖冥，深閑之館。」</note>
以臨珍池。灌以岐梁，溢以江河，
      <note>[三]晉灼曰：「梁，梁山也。」服虔曰：「珍池，山下之流也。」</note>
東瞰目盡，西暢亡厓，
      <note>[四]師古曰：「瞰，視也。目盡，極望〔也〕亡厓（也），言廣遠也。」
            
         
         目盡，極望〔也〕。亡厓（也），言廣遠也。　殿本「也」字在「極望」下。王先謙說殿本是。
      </note>
隨珠和氏，焯爍其陂。
      <note>[五]師古曰：「焯，古灼字也。焯爍，光貌。爍音式藥反。」</note>
玉石嶜崟，眩燿青熒，
      <note>[六]師古曰：「玉石，石之似玉者也。嶜崟，高銳貌。青熒，言其色青而有光熒也。嶜音仕金反。崟音牛林反。」</note>
漢女水潛，怪物暗冥，不可殫形。
      <note>[七]應劭曰：「漢女，鄭交甫所逢二女，弄大珠，大如荊鷄子。」師古曰：「不可殫形，不能盡其形貌之狀。」</note>
玄鸞孔雀，翡翠垂榮，
      <note>[八]師古曰：「言其毛羽有光華。」</note>
王雎關關，鴻鴈嚶嚶，
      <note>[九]師古曰：「王雎，雎鳩也。關關，和聲也。嚶嚶，相命〔聲〕也。
            
         
         相命〔聲〕也。　景祐、殿本都有「聲」字。
嚶音於行反。」</note>
羣娭虖其中，噍噍昆鳴；
      <note>[一０]師古曰：「娭，戲也。昆，同也。娭音許其反。噍音子由反。」</note>
鳧鷖振鷺，上下砰磕，聲若雷霆。
      <note>[一一]師古曰：「鳧，水鳥，即今之野鴨也。鷖，鳥屬也。鷺，白鳥也。振者，言振羽翼而飛也。詩大雅曰『鳧鷖在涇』，周頌曰『振鷺于飛』，三者皆水鳥也。言其羣飛上下，翅翼之聲若雷霆也。鷖音音烏奚反。砰音普萌反。」</note>
乃使文身之技，水格鱗蟲，
      <note>[一二]服虔曰：「文身，越人也，能入水取物。」</note>
凌堅冰，犯嚴淵，探巖排碕，薄索蛟螭，
      <note>[一三]師古曰：「嚴，言不可犯也。巖，水岸嶔巖之處也。碕，曲岸也。薄，迫也。索，搜求也。碕音鉅依反。嶔音口銜反。」</note>
蹈獱獺，據黿鼉，
      <note>[一四]蘇林曰：「獱音賓。」師古曰：「獺，形如狗，在水中食魚。獱，小獺也。獺音它曷反。」</note>
抾靈蠵。
      <note>[一五]鄭氏曰：「抾音怯。」應劭曰：「蠵，大龜也。雄曰毒冒，雌曰觜蠵。」師古曰：「抾，挹（抆）〔取〕也，
            
         
         抾，挹（抆）〔取〕也。　景祐、殿、局本都作「取」。
又音袪。蠵音弋隨反，又音攜。」</note>
入洞穴，出蒼梧，
      <note>[一六]晉灼曰：「洞穴，禹穴也。」師古曰：「洞，通也。」</note>
乘鉅鱗，騎京魚。
      <note>[一七]師古曰：「京，大也，或讀為鯨。鯨，大魚也。」</note>
浮彭蠡，目有虞。
      <note>[一八]應劭曰：「彭蠡，大澤，在豫章。」師古曰：「目猶視也，望也。有虞謂舜陟方在江南，言遙望也。」</note>
方椎夜光之流離，剖明月之珠胎，
      <note>[一九]師古曰：「珠在蛤中若懷姙然，故謂之胎也。椎音直佳反，其字從木。」</note>
      </p>
   </div>
   <pb n="3551"/>
   <div>
      <p>
鞭洛水之虙妃，餉屈原與彭胥。
      <note>[二０]師古曰：「彭，彭咸，胥，伍子胥，皆水死者。虙讀曰伏。」</note>
      </p>
   </div>
   <pb n="3552"/>
   <div>
      <p>於茲虖鴻生鉅儒，俄軒冕，雜衣裳，
      <note>[一]師古曰：「俄俄，陳舉之貌。雜者，言衣與裳皆雜色也。」</note>
修唐典，匡雅頌，揖讓於前。
      <note>[二]師古曰：「匡，正也。」</note>
昭光振燿，蠁曶如神，
      <note>[三]師古曰：「蠁與嚮同。曶與忽同。」</note>
仁聲惠於北狄，武義動於南鄰。
      <note>[四]師古曰：「南方有金鄰之國，極遠也，故云南鄰。一曰，鄰邑也。」</note>
是以旃裘之王，胡貉之長，移珍來享，抗手稱臣。
      <note>[五]如淳曰：「以物與人曰移。」師古曰：「貉，東北夷也。享，獻也。抗，舉手也，言其肅恭合掌而拜也。貉音莫百反。」</note>
前入圍口，後陳盧山。
      <note>[六]孟康曰：「單于南庭山也。」</note>
羣公常伯楊朱、墨翟之徒
      <note>[七]師古曰：「常伯，侍中也。解在谷永傳。楊朱、墨翟，取古賢以為喻也。」</note>
喟然稱曰：
      <note>[八]師古曰：「喟，歎息也，音丘位反。」</note>
「崇哉乎德，雖有唐、虞、大夏、成周之隆，何以侈茲！太古之覲東嶽，禪梁基，舍此世也，其誰與哉？」</p>
   </div>
   <pb n="3553"/>
   <div>
      <p>上猶謙讓而未俞也，
      <note>[一]張晏曰：「俞，然也。」師古曰：「俞音踰。」</note>
方將上獵三靈之流，下決醴泉之滋，
      <note>[二]如淳曰：「三靈，日月星垂象之應也。」師古曰：「流者，言其和液下流。」</note>
發黃龍之穴，窺鳳皇之巢，臨麒麟之囿，幸神雀之林；奢雲夢，侈孟諸，
      <note>[三]師古曰：「雲夢，楚藪澤名也。春秋昭公三年『楚靈王與鄭伯田于江南之夢』。孟諸，宋藪澤名。文公十年『楚穆王欲伐宋，昭公導之以田孟諸』。言今皆以二者為奢侈而改也。」</note>
非章華，是靈臺，
      <note>[四]師古曰：「言以楚靈王章華之臺為非，而周文王靈臺之制為是也。」</note>
罕徂離宮而輟觀游，
      <note>[五]師古曰：「罕，希也。徂，往也。輟，止也。」</note>
土事不飾，木功不彫，承民乎農桑，
      <note>[六]師古曰：「承，舉也。」</note>
勸之以弗迨，儕男女使莫違；
      <note>[七]師古曰：「儕，耦也。違謂失婚姻時也。儕音仕皆反。」</note>
恐貧窮者不徧被洋溢之饒，開禁苑，散公儲，創道德之囿，弘仁惠之虞，
      <note>[八]師古曰：「虞與娛同。」</note>
馳弋乎神明之囿，覽觀乎羣臣之有亡；放雉菟，收罝罘，麋鹿芻蕘與百姓共之，
      <note>[九]師古曰：「芻所以（飯）〔〕牛馬。
            
         
         芻所以（飯）〔〕牛馬。　景祐、殿本都作「」。
蕘，草薪。」</note>
蓋所以臻茲也。於是醇洪鬯之德，豐茂世之規，
      <note>[一０]師古曰：「洪，大也。鬯與暢同。暢，通也。」</note>
加勞三皇，勗勤五帝，不亦至乎！乃祗莊雍穆之徒，
      <note>[一一]師古曰：「祇莊，敬也。雍穆，和也。」</note>
立君臣之節，崇賢聖之業，未皇苑囿之麗，游獵之靡也，
      <note>[一二]師古曰：「皇，暇也。」</note>
因回軫還衡，
      <note>[一三]師古曰：「軫，輿後橫木也。衡，轅前橫木也。」</note>
背阿房，反未央。</p>
   </div>
   <div>
      <p>明年，上將大誇胡人以多禽獸，秋，命右扶風發民入南山，西自襃斜，東至弘農，南敺漢中，
      <note>[一]師古曰：「襃斜，南山二谷名也。漢中，今梁州也。斜音弋奢反。」</note>
張羅罔罝罘，捕熊羆豪豬虎豹狖玃狐菟麋鹿，
      <note>[二]師古曰：「狖似獮猴，仰鼻而長尾。玃亦獮猴類也，長臂善搏。玃身長，金色。狖音弋授反。玃音钁。」</note>
載以檻車，輸長楊射熊館。
      <note>[三]師古曰：「長楊，宮名也，在盩厔縣，其中有射熊館。」</note>
以罔為周阹，
      <note>[四]李奇曰：「阹，遮禽獸圍陳也。」師古曰：「阹音袪。」</note>（從）〔縱〕禽獸其中，
      <note>（從）〔縱〕禽獸其中，　景祐、汲古、殿、局本都作「縱」，文選同。</note>
令胡人手搏之，自取其獲，上親臨觀焉。是時，農民不得收斂。雄從至射熊館，還，上長楊賦，聊因筆墨之成文章，故藉翰林以為主人，子墨為客卿以風。
      <note>[五]師古曰：「藉，借也。風讀曰諷。」</note>
其辭曰：</p>
   </div>
   <pb n="3558"/>
   <div>
      <p>子墨客卿問於翰林主人曰：「蓋聞聖主之養民也，仁霑而恩洽，動不為身。
      <note>[一]師古曰：「言憂百姓也。」</note>
今年獵長楊，先命右扶風，左太華而右襃斜，
      <note>[二]師古曰：「太華即西嶽華山。」</note>
椓（截）〔嶻〕嶭而為弋，
      <note>椓（截）〔嶻〕嶭而為弋，　殿本作「嶻」，文選同。按注作「嶻」，各本並同。</note>
紆南山以為罝，
      <note>[三]師古曰：「嶻嶭即所謂山差峩山也，在京師之北。凡言此者，示獵圍之寬廣也。嶻嶭音截齧，又音材葛反，又音五葛反。」</note>
羅千乘於林莽，列萬騎於山隅，
      <note>[四]師古曰：「草平曰莽。」</note>
帥軍踤阹，錫戎獲胡。
      <note>[五]師古曰：「踤，足蹵之也。錫戎獲胡，言以禽獸賦戎狄，令胡人獲取之。踤音才恤反。」</note>
搤熊羆，挓豪豬，
      <note>[六]師古曰：「搤，捉持之也。豪豬亦名帚豲也，自為牝牡者也。搤音戹。挓音佗。豲音（完）〔桓〕。」
            
         
         豲音（完）〔桓〕。　景祐、殿本都作「桓」。
      </note>
木雍槍纍，以為儲胥，
      <note>[七]蘇林曰：「木擁柵其外，又以竹槍纍為外儲也。」服虔曰：「儲胥猶言有餘也。」師古曰：「儲，峙也。胥，須也。以木擁槍及纍繩連結以為儲胥，言有儲畜以待所須也。槍音千羊反。纍音力佳反。」</note>
此天下之窮覽極觀也。雖然，亦頗擾于農民。三旬有餘，其廑至矣，
      <note>[八]師古曰：「廑，古勤字。」</note>
而功不圖，
      <note>[九]張晏曰：「不可圖畫以示後人。」師古曰：「此說非也。圖，謀也，言百姓甚勤勞矣，而不見謀贍恤之事。」</note>
恐不識者，外之則以為娛樂之遊，內之則不以為乾豆之事，
      <note>[一０]師古曰：「乾豆，三驅之一也。乾豆者，言為脯羞以充實豆，薦宗廟。」</note>
豈為民乎哉！且人君以玄默為神，澹泊為德，
      <note>[一一]師古曰：「澹泊，安靜也。澹音徒濫反。泊音步各反，又音魄。」</note>
今樂遠出以露威靈，
      <note>[一二]師古曰：「露謂顯暴不深固。」</note>
數搖動以罷車甲，
      <note>[一三]師古曰：「罷讀曰疲。」</note>
本非人主之急務也。蒙竊或焉。」
      <note>[一四]師古曰：「蒙，自謂蒙蔽也。」</note>
      </p>
   </div>
   <pb n="3559"/>
   <div>
      <p>翰林主人曰：「吁，謂之茲邪！
      <note>[一]師古曰：「吁，疑怪之辭也。謂茲邪，猶云何為如此也。吁音于。」</note>
若客，所謂知其一未睹其二，見其外不識其內者也。僕嘗倦談，不能一二其詳，
      <note>[二]師古曰：「詳，悉也。」</note>
請略舉凡，而客自覽其切焉。」
      <note>[三]師古曰：「凡，大指也。切，要也。」</note>
      </p>
   </div>
   <div>
      <p>客曰：「唯，唯。」</p>
   </div>
   <div>
      <p>主人曰：「昔有彊秦，封豕其士，窫窳其民，鑿齒之徒相與摩牙而爭之，
      <note>[一]應劭曰：「淮南子云，堯之時窫窳、封豨、鑿齒皆為民害。窫窳類貙，虎爪食人。」服虔曰：「鑿齒〔齒〕長五寸，
            
         
         鑿齒〔齒〕長五寸，　殿局本都重「齒」字，文選李注同。
似鑿，亦食人。」李奇曰：「以喻秦貪婪，殘食其民也。」師古曰：「封，大也。窫音於黠反。窳音愈。」</note>
豪俊麋沸雲擾，羣黎為之不康。
      <note>[二]師古曰：「黎，衆；康，安也。」</note>
於是上帝眷顧高祖，高祖奉命，順斗極，運天關，橫鉅海，票昆侖，
      <note>[三]師古曰：「票猶言搖動也，音匹昭反。」</note>
提劍而叱之，所麾城（搟）〔摲〕邑，
      <note>所麾城（搟）〔摲〕邑，　景祐本作「摲」，注同，文選正文及注並同。</note>
下將降旗，
      <note>[四]李奇曰：「（搟）〔摲〕音車幰之幰。」師古曰：「（搟）〔摲〕，舉手擬之也。」</note>
一日之戰，不可殫記。
      <note>[五]師古曰：「殫，盡也。不可盡記，言其多也。」</note>當此
</p>
   </div>
   <pb n="3560"/>
   <div>
      <p>
之勤，頭蓬不暇疏，飢不及餐，
      <note>[六]師古曰：「蓬謂髮亂如蓬也。」</note>
鞮鍪生蟣蝨，介冑被霑汗，
      <note>[七]師古曰：「鞮鍪即兜鍪也。鞮音丁奚反。鍪音牟。蟣音居豈反。」</note>
以為萬姓請命虖皇天。乃展民之所詘，振民之所乏，
      <note>[八]師古曰：「展，申也。振，起也。」</note>
規億載，恢帝業，七年之間而天下密如也。
      <note>[九]師古曰：「密，靜也。」</note>
      </p>
   </div>
   <div>
      <p>「逮至聖文，隨風乘流，方垂意於至寧，躬服節儉，綈衣不敝，革鞜不穿，
      <note>[一]師古曰：「言不穿敝而已，無取紛華也。鞜，革履，音踏。」</note>
大夏不居，木器無文。
      <note>[二]師古曰：「大夏，夏屋也。」</note>
於是後宮賤瑇瑁而疏珠璣，卻翡翠之飾，除彫瑑之巧，
      <note>[三]師古曰：「瑑，刻鏤也。瑑音篆。」</note>
惡麗靡而不近，斥芬芳而不御，
      <note>[四]師古曰：「斥，卻也。」</note>
抑止絲竹晏衍之樂，憎聞鄭衞幼眇之聲，
      <note>[五]師古曰：「衍音弋戰反。幼音一笑反。眇音妙。」</note>
是以玉衡正而太階平也。
      <note>[六]師古曰：「玉衡，天儀也。太階，解在東方朔傳。」</note>
      </p>
   </div>
   <pb n="3561"/>
   <div>
      <p>「其後熏鬻作虐，東夷橫畔，
      <note>[一]師古曰：「鬻音弋六反。橫音胡孟反。」</note>
羌戎睚眦，閩越相亂，
      <note>[二]師古曰：「睚眦，瞋目貌。睚音五懈反。眦音仕懈反。睚字或作矔，矔者怒其目眥也，音工喚反。」</note>
遐萌為之不安，中國蒙被其難。
      <note>[三]師古曰：「遐，遠也。」</note>
於是聖武勃怒，爰整其旅，乃命票、衞，
      <note>[四]師古曰：「票，票騎霍去病。衞，衞青也。」</note>
汾沄沸渭，雲合電發，
      <note>[五]師古曰：「汾沄沸渭，奮擊貌。汾音紛，紜音雲。」</note>
猋騰波流，機駭蠭軼，
      <note>[六]師古曰：「猋，疾風也。騰，舉也。蠭與鋒同。軼，過也。如機之駭，如蠭之過，言其疾也。軼與逸同。」</note>
疾如奔星，擊如震霆，
      <note>[七]師古曰：「霆，雷之急者，音廷。」</note>
砰轒轀，破穹廬，
      <note>[八]應劭曰：「轒轀，匈奴車也。」師古曰：「穹廬，氈帳也。轒音扶云反。轀音於云反。」</note>
腦沙幕，骨左肉余吾。
      <note>[九]師古曰：「腦塗沙幕地，骨左肉入余吾水，言其大破死亡。骨左肉，古髓字。」</note>
遂獵乎王延。
      <note>[一０]孟康曰：「匈奴王廷也。」</note>
敺橐它，燒火鼏蠡，
      <note>[一一]張晏曰：「火鼏蠡，乾酪也，以為酪母。燒之，壞其養生之具也。」師古曰：「火鼏音覓。蠡音黎，又音來戈反。」</note>
分梨單于，磔裂屬國，
      <note>[一二]師古曰：「梨與剺同，謂剝析也。剺音力私反。」</note>
夷阬谷，拔鹵莽，刊山石，
      <note>[一三]師古曰：「鹵莽，淺草之地也。阬音口衡反。莽音莫戶反。」</note>
蹂屍輿廝，係累老弱，
      <note>[一四]師古曰：「言已死則蹂踐其屍，破傷者則輿之而行也。廝，破折也，音斯。累音力追反。」</note>
兗鋋瘢耆、金鏃淫夷者數十萬人，
      <note>[一五]如淳曰：「兗，括也。」孟康曰：「瘢耆，馬脊創瘢處也。」蘇林曰：「以耆字為著字。著音僨之著，鏃著其頭也。」師古曰：「鋋，鐵矜小矛也。淫夷，過傷也。據如、孟氏之說，則箭括及鋋所中，皆有創瘢於耆，而被金鏃過傷者復衆也。如蘇氏以耆字為著字，依其所釋，則括及鋋所傷皆有瘢，又著金鏃於頭上而過傷者亦多矣。用字既別，分句不同。據今書本多作耆字，宜從孟說。鋋音蟬，又音延。著音竹略反。矜音巨巾反。」</note>
皆稽顙樹頷，扶服蛾伏，
      <note>[一六]如淳曰：「叩頭時項下向，則頷樹上向也。」師古曰：「樹，豎也。頷音胡感反。服音蒲北反。蛾與蟻同。蛾伏者，
言其伏如蟲蟻也。」</note>
二十餘年矣，尚不敢惕息。
      <note>[一七]師古曰：「惕息，懼而小息也。息，出入氣也。」</note>
夫天兵四臨，幽都先加，
      <note>[一八]師古曰：「幽都，北方，謂匈奴。」</note>
回戈邪指，南越相夷，
      <note>[一九]師古曰：「夷，傷也，一曰平殄也。」</note>
靡節西征，羌僰東馳。是以遐方疏俗殊鄰絕黨之域，
      <note>[二０]師古曰：「疏亦遠也。鄰，邑也。」</note>
自上仁所不化，茂德所不綏，莫不蹻足抗手，請獻厥珍，
      <note>[二一]師古曰：「蹻，舉也，音矯。」</note>
使海內澹然，
      <note>[二二]師古曰：「澹，安也，音徒濫反。」</note>
永亡邊城之災，金革之患。</p>
   </div>
   <pb n="3563"/>
   <div>
      <p>「今朝廷純仁，遵道顯義，并包書林，聖風雲靡；
      <note>[一]師古曰：「靡，合韻音武義反。」</note>
英華沈浮，洋溢八區，普天所覆，莫不沾濡；士有不談王道者則樵夫笑之。
      <note>[二]師古曰：「樵夫，采樵之人。」</note>
故意者以為事罔隆而不殺，物靡盛而不虧，
      <note>[三]師古曰：「罔、靡，皆無也。殺，衰也。音所例反。」</note>
故平不肆險，安不忘危。
      <note>[四]服虔曰：「肆，棄也。」師古曰：「肆，放也，不放心於險而嘗思念也。」</note>
乃時以有年出兵，整輿竦戎，
      <note>[五]師古曰：「有年，有豐年也。因豐年而時出兵也。竦，勸也。」</note>
振師五莋，習馬長楊，
      <note>[六]師古曰：「振亦整也。莋與柞同。」</note>
簡力狡獸，校武票禽。
      <note>[七]師古曰：「校，計量也。票禽，輕疾之禽也。票音頻妙反，又音匹妙反。」</note>
乃萃然登南山，瞰烏弋，
      <note>[八]晉灼曰：「萃，集也。」服虔曰：「三十六國，烏弋最在其西。」師古曰：「瞰，遠視也。音口濫反。」</note>
西厭月出骨，東震日域。
      <note>[九]服虔曰：「出骨音窟穴。月出骨，月所生也。」師古曰：「日域，日初出之處也。厭音一涉反。」</note>
又恐後世迷於一時之事，常以此取國家之大務，淫荒田獵，陵夷而不禦也，
      <note>[一０]師古曰：「禦，止也。」</note>
是以車不安軔，日未靡旃，從者仿佛，骩屬而還；
      <note>[一一]張晏曰：「從者見仿佛，委釋迴旋。」師古曰：「車不安軔，未及止也。日未靡旃，不移景也。仿佛讀曰髣髴。骩，古委字也。屬音之欲反。還讀曰旋也。」</note>
亦所以奉太宗之烈，遵文武之度，復三王之田，反五帝之虞；
      <note>[一二]師古曰：「虞與娛同，合韻音牛具反。」</note>
使農不輟耰，工不下機，
      <note>[一三]師古曰：「耰，摩田之器也。音憂。」</note>
婚姻以時，男女莫違；
      <note>[一四]師古曰：「已解於上也。」</note>
出愷弟，行簡易，矜劬勞，休力役；
      <note>[一五]師古曰：「易，合韻音弋赤反。」</note>
見百年，存孤弱，帥與之，同苦樂。然後陳鐘鼓之樂，鳴鞀磬之和，建碣磍之虡，
      <note>[一六]孟康曰：「碣磍，刻猛獸為之，故其形碣磍而盛怒也。」師古曰：「鞀，古鼗字。鞀，小鼓也。碣音一轄反。磍音轄。」</note>
拮隔鳴球，掉八列之舞；
      <note>[一七]師古曰：「拮隔，擊考也。鳴球，玉磬也。掉，搖也，搖身而舞也。一曰：拮隔，彈鼓也。鳴球，以玉飾琴瑟也。拮音居黠反。球音求，又音虯。掉音徒釣反。」</note>
酌允鑠，肴樂胥，
      <note>[一八]張晏曰：「允，信也。鑠，美也。言酌信義以當酒，帥禮樂以為肴也。」師古曰：「小雅車攻之詩曰『允矣君子，展也大成』，周頌酌之詩曰『於鑠王師』，小雅桑扈之詩曰『君子樂胥』，故引之為言也。胥音先呂反。」</note>
聽廟中之
</p>
   </div>
   <pb n="3564"/>
   <div>
      <p>
雍雍，受神人之福祜；
      <note>[一九]師古曰：「大雅思齊之詩曰『雍雍在宮，肅肅在廟』，小雅桑扈之詩曰『受天之祜』。祜，福也，音戶。」</note>
歌投頌，吹合雅。其勤若此，故真神之所勞也。
      <note>[二０]師古曰：「大雅旱麓之詩曰『愷弟君子，神所勞矣』。勞謂勞來之，猶言勸勉也，故雄引之云。勞音郎到反。」</note>
方將俟元符，
      <note>[二一]師古曰：「元，善也。符，瑞也。」</note>
以禪梁甫之基，增泰山之高，延光于將來，比榮乎往號，豈徒欲淫覽浮觀，馳騁稉稻之地，周流梨栗之林，蹂踐芻蕘，誇詡衆庶，盛狖玃之收，多麋鹿之獲哉！且盲不見咫尺，而離婁燭千里之隅；
      <note>[二二]師古曰：「離婁，古明目者。一號離朱。燭，照也。」</note>
客徒愛胡人之獲我禽獸，曾不知我亦已獲其王侯。」</p>
   </div>
   <pb n="3565"/>
   <div>
      <p>言未卒，墨客降席再拜稽首曰：「大哉體乎！允非小子之所能及也。
      <note>[一]師古曰：「允，信也。」</note>
乃今日發矇，廓然已昭矣！」</p>
   </div>
   <div>
      <p>哀帝時丁、傅、董賢用事，諸附離之者或起家至二千石。
      <note>[一]師古曰：「離，著也，音麗。」</note>時雄方草太玄，有以自守，
</p>
   </div>
   <pb n="3566"/>
   <div>
      <p>
泊如也。
      <note>[二]師古曰：「泊，安靜也，音步各反。」</note>
或謿雄以玄尚白，
      <note>[三]師古曰：「玄，黑色也。言雄作之不成，其色猶白，故無祿位也。」</note>
而雄解之，號曰解謿。其辭曰：</p>
   </div>
   <div>
      <p>客謿揚子曰：「吾聞上世之士，人綱人紀，
      <note>[一]師古曰：「為衆人之綱紀也。」</note>
不生則已，生則上尊人君，下榮父母，析人之圭，儋人之爵，
      <note>[二]師古曰：「析亦分也。儋，荷負也。」</note>
懷人之符，分人之祿，紆青挓紫，朱丹其轂。
      <note>[三]師古曰：「青紫謂綬之色也。紆，縈也。挓，曳也。挓音吐賀反，又音徒可反。」</note>
今子幸得遭明盛之世，處不諱之朝，與羣賢同行，
      <note>[四]師古曰：「同行謂同行列。」</note>
歷金門上玉堂有日矣，
      <note>[五]應劭曰：「金門，金馬門也。」晉灼曰：「黃圖有大玉堂、小玉堂殿也。」</note>
曾不能畫一奇，出一策，上說人主，下談公卿。目如燿星，舌如電光，壹從壹衡，論者莫當，
      <note>[六]師古曰：「從音子容反。」</note>
顧而作太玄五千文，
      <note>[七]師古曰：「顧，反也。」</note>
支葉扶疏，獨說十餘萬言，
      <note>[八]師古曰：「扶疏，分布也。」</note>
深者入黃泉，高者出蒼天，大者含元氣，纖者入無倫，
      <note>[九]師古曰：「纖微之甚，無等倫。」</note>
然而位不過侍郎，擢纔給事黃門。
      <note>[一０]師古曰：「纔，淺也，言僅得之也。纔音才。」</note>
意者玄得毋尚白乎？何為官之拓落也？」
      <note>[一一]師古曰：「拓落，不耦也。拓音託。」</note>
      </p>
   </div>
   <pb n="3567"/>
   <div>
      <p>揚子笑而應之曰：「客徒欲朱丹吾轂，不知一跌將赤吾之族也！
      <note>[一]師古曰：「跌，足失厝也。見誅殺者必流血，故云赤族。跌音徒結反。」</note>
往者周罔解結，羣鹿爭逸，
      <note>[二]師古曰：「謂戰國時諸侯也。」</note>
離為十二，合為六七，
      <note>[三]師古曰：「十二，謂魯、衞、齊、楚、宋、鄭、燕、秦、韓、趙、魏、中山也。六七者，齊、趙、韓、魏、燕、楚六國及秦為七也。」</note>
四分五剖，並為戰國。
      <note>[四]晉灼曰：「道其分離之意，四分則交五而裂如田字。」</note>
士無常君，國亡定臣，得士者富，失士者貧，矯翼厲翮，恣意所存，
      <note>[五]師古曰：「言來去如鳥之飛，各任所息也。」</note>
故士或自盛以橐，或鑿坏之遁。
      <note>[六]應劭曰：「自盛以橐，謂范雎也。鑿坏，謂顏闔也。魯君聞顏闔賢，欲以為相，使者往聘，因鑿後垣而亡。坏，壁也。」蘇林曰：「坏音陪。」師古曰：「又音普回反。」</note>
是故騶衍以頡亢而取世資，
      <note>[七]應劭曰：「衍，齊人也。著書所言皆天事，故齊人曰『談天衍』。遊諸侯，所言則以為迂闊遠於事情，然終不屈。嘗仕於齊，位至卿。」師古曰：「頡亢，上下不定也。頡音下結反。亢音湖浪反。」</note>
孟軻雖連蹇，猶為萬乘師。
      <note>[八]張晏曰：「連蹇，難也，言值世之屯難也。」師古曰：「連音輦。」</note>
      </p>
   </div>
   <pb n="3568"/>
   <div>
      <p>「今大漢左東海，右渠搜，前番禺，後陶塗。
      <note>[一]如淳曰：「小國也。」師古曰：「騊駼馬出北海上。今此云後陶塗，則是北方國名也。本國出馬，因以為名。今書本陶字有作椒者，流俗所改。」</note>
東南一尉，
      <note>[二]孟康曰：「會稽東部都尉也。」</note>
西北一候。
      <note>[三]孟康曰：「敦煌玉門關候也。」</note>
徽以糾墨，製以質鈇，
      <note>[四]師古曰：「言有罪者則係於徽墨，尤惡者則斬以鈇質也。徽、糾、墨，皆繩也。質，鍖也。鈇，莝刃也，音膚。鍖音竹林反。」</note>
散以禮樂，風以詩書，
      <note>[五]師古曰：「風，化也。」</note>
曠以歲月，結以倚廬。
      <note>[六]孟康曰：「在倚廬行服三年也。」應劭曰：「漢律以不為親行三年服不得選舉。」師古曰：「倚廬，倚牆至地而為之，無楣柱。倚音於綺反。」</note>
天下之士，雷動雲合，魚鱗雜襲，咸營于八區，
      <note>[七]師古曰：「八區，八方也。」</note>
家家自以為稷契，人人自以為咎繇，戴縰垂纓而談者皆擬於阿衡，
      <note>[八]師古曰：「縰，韜髮者也，音山爾反。」</note>
五尺童子羞比晏嬰與夷吾；
      <note>[九]師古曰：「夷吾，管仲也。羞比之也，以其不為王者之佐。」</note>
當塗者入青雲，失路者委溝渠，旦握權則為卿相，夕失勢則為匹夫；譬若江湖之雀，勃解之鳥，乘雁集不為之多，雙鳧飛不為之少。
      <note>[一０]應劭曰：「乘鴈，四鴈也。」師古曰：「雀字或作厓。鳥字或作島。島，海中山也，其義兩通。乘音食證反。」</note>
昔三仁去而殷虛，
      <note>[一一]師古曰：「論語稱『微子去之，箕子為之奴，比干諫而死』。孔子曰：『殷有三仁焉。』虛，空也。一曰虛讀曰墟，言其亡國為丘墟。」</note>
二老歸而周熾，
      <note>[一二]應劭曰：「二老，伯夷、太公也。」</note>
子胥死而吳亡，種、蠡存而粵伯，
      <note>[一三]師古曰：「伯讀曰霸。」</note>
五羖入而秦喜，樂毅出而燕懼，
      <note>[一四]師古曰：「五羖謂百里奚也。買以羖羊之皮五，故稱五羖也。」</note>
范雎以折摺而危穰侯，
      <note>[一五]晉灼曰：「摺，古拉字也。」</note>
蔡澤雖噤吟而笑唐舉。
      <note>[一六]師古曰：「噤吟，顉頤之貌。澤從唐舉相，謂之曰：『聖人不相，殆先生乎！』澤曰：『吾自知富貴。』噤音鉅錦反。吟音魚錦反。舉，合韻音居御反。」</note>
故當其有事也，非蕭、曹、子房、平、勃、樊、霍則不能安；當其亡事也，章句之徒相與坐而守之，亦亡所患。
      <note>[一七]師古曰：「章句小儒也。患，合韻音胡關反。」</note>
故世亂，則聖哲馳騖而不足；世治，則庸夫高枕而有餘。</p>
   </div>
   <pb n="3570"/>
   <div>
      <p>「夫上世之士，或解縛而相，
      <note>[一]孟康曰：「管仲也。」</note>
或釋褐而傅；
      <note>[二]孟康曰：「甯戚也。」</note>
或倚夷門而笑，
      <note>[三]應劭曰：「侯嬴也。為夷門卒，秦伐趙，趙求救，無忌將十餘人往辭嬴，嬴無所戒。更還，嬴笑之，以謀告無忌也。」</note>
或橫江潭而漁；
      <note>[四]（師古）〔服虔〕曰：
            
         
         （師古）〔服虔〕曰：　殿本作「服虔」。
「漁父也。」師古曰：「江潭而漁，潭音尋，漁，合韻音牛助反。」</note>
或七十說而不遇，
      <note>[五]應劭曰：「孔丘也。」</note>
或立談間而封侯；
      <note>[六]服虔曰：「薛公也。」</note>
或枉千乘於陋巷，
      <note>[七]應劭曰：「齊有小臣稷，桓公一日三至而不得見，從者曰：『可以止矣！』桓公曰：『士之傲爵祿者，固輕其主，主傲
霸王者亦輕其士，縱彼傲爵祿者，吾庸敢傲霸王乎！』遂見之。」</note>
或擁帚彗而先驅。
      <note>[八]應劭曰：「鄒衍之燕，昭王郊迎，擁彗為之先驅也。」師古曰：「彗亦以掃者也，音似歲反。」</note>
是以士頗得信其舌而奮其筆，
      <note>[九]師古曰：「信讀曰申。」</note>
窒隙蹈瑕而無所詘也。
      <note>[一０]李奇曰：「君臣上下，有釁罅瑕隙乖離之漸，則可抵而取也。」師古曰：「窒，窒塞也。罅音呼駕反。」</note>
當今縣令不請士，郡守不迎師，羣卿不揖客，將相不俛眉；
      <note>[一一]師古曰：「自高抗也。俛，低也。」</note>
言奇者見疑，行殊者得辟，
      <note>[一二]師古曰：「辟，罪法。」</note>
是以欲談者宛舌而固聲，欲行者擬足而投迹。
      <note>[一三]師古曰：「宛，屈也。固，閉也。擬，疑也。」</note>
鄉使上世之士處虖今，
      <note>[一四]師古曰：「鄉讀曰嚮。」</note>
策非甲科，行非孝廉，舉非方正，獨可抗疏，時道是非，
      <note>[一五]師古曰：「抗，舉也，謂上之也。疏者，疏條其事而言之。疏音所據反。」</note>
高得待詔，下觸聞罷，
      <note>[一六]師古曰：「報聞而罷之。」</note>
又安得青紫？</p>
   </div>
   <pb n="3571"/>
   <div>
      <p>「且吾聞之，炎炎者滅，隆隆者絕；觀雷觀火，為盈為實，天收其聲，地藏其熱。
      <note>[一]師古曰：「炎炎，火光也。隆隆，雷聲也。人之觀火聽雷，謂其盈實，終以天收雷聲，地藏火熱，則為虛無。言極
盛者亦滅亡也。」</note>
高明之家，鬼瞰其室。
      <note>[二]李奇曰：「鬼神害盈而福謙也。」師古曰：「瞰，視也。音口濫反。」</note>
攫挐者亡，默默者存；
      <note>[三]師古曰：「攫挐，妄有搏執牽引也。挐音女居反。」</note>
位極者宗危，自守者身全。是故知玄知默，守道之極；爰清爰靜，游神之廷；
      <note>[四]師古曰：「靜，合韻音才性反。」</note>
惟寂惟寞，守德之宅。世異事變，人道不殊，彼我易時，未知何如。
      <note>[五]李奇曰：「或能勝之。」</note>
今子乃以鴟梟而笑鳳皇，執蝘蜓而謿龜龍，
      <note>[六]師古曰：「蝘蜓，蜥蜴也。蝘音烏典反。蜓音殄。」</note>
不亦病乎！子徒笑我玄之尚白，吾亦笑子之病甚，不遭臾跗、扁鵲，
      <note>[七]師古曰：「二人皆古之良醫也。跗音甫無反。」</note>
悲夫！」</p>
   </div>
   <pb n="3572"/>
   <div>
      <p>客曰：「然則靡玄無所成名乎？
      <note>[一]師古曰：「靡亦無。」</note>
范、蔡以下何必玄哉？」</p>
   </div>
   <div>
      <p>揚子曰：「范雎，魏之亡命也，折脅拉髂，免於徽索，
      <note>[一]師古曰：「髂，骨也。徽，繩也。髂音格。」</note>
翕肩蹈背，扶服入橐，
      <note>[二]師古曰：「翕，斂也。服音蒲北反。」</note>
激卬萬乘之主，
      <note>[三]如淳曰：「卬，怒也。言秦安得王，獨太后穰侯耳。」師古曰：「卬讀曰仰。」</note>
界涇陽抵穰侯而代之，
      <note>[四]蘇林曰：「抵音紙。界，間其兄弟使疏。」應劭曰：「涇陽，秦昭王弟，貴用事也。」</note>
當也。
      <note>[五]師古曰：「言當其際。」</note>
蔡澤，山東之匹夫也，顉頤折頞，涕涶流沫，
      <note>[六]師古曰：「顉，曲頤也，音欽。」</note>
西揖彊秦之相，搤其咽，炕其氣，附其背而奪其位，
      <note>[七]張晏曰：「蔡澤說范雎以功成身退，禍福之機。適值雎有間於王，因薦以自代。」師古曰：「搤謂急持之。咽，頸也。炕，絕也。咽音一千反。炕音抗。」</note>
時也。
      <note>[八]師古曰：「遇其時。」</note>
天下已定，金革已平，都於雒陽，婁敬委輅脫輓，掉三寸之舌，
      <note>[九]師古曰：「輅音胡格反。輓音晚。掉音徒釣反。解在劉敬傳。」</note>
建不拔之策，舉中國徙之長安，
      <note>[一０]師古曰：「不拔，謂其堅固不拔也。中國謂京師。」</note>
適也。
      <note>[一一]師古曰：「中其適。」</note>
五帝垂典，三王傳禮，百世不易，叔孫通起於枹鼓之間，
      <note>[一二]師古曰：「枹音孚。」</note>
解甲投戈，遂作君臣之儀，得也。
      <note>[一三]師古曰：「得其所。」</note>
甫刑靡敝，秦法酷烈，
      <note>[一四]師古曰：「靡，散也，音縻。」</note>
聖漢權制，而蕭何造律，宜也。
      <note>[一五]師古曰：「合其宜。」</note>
故有造蕭何律於唐虞之世，則誖矣；
      <note>[一六]師古曰：「誖，乖也，音布內反。」</note>
有作叔孫通儀於夏殷之時，則惑矣；有建婁敬
</p>
   </div>
   <pb n="3573"/>
   <div>
      <p>
之策於成周之世，則繆矣；有談范、蔡之說於金、張、許、史之間，則狂矣。〔夫〕蕭規曹隨，
      <note>〔夫〕蕭規曹隨，　景祐、殿本都有「夫」字，文選同。</note>
      
         <note>[一七]師古曰：「隨，從也。言蕭何始作規模，曹參因而從之。」</note>
留侯畫策，陳平出奇，功若泰山，嚮若阺隤，
      <note>[一八]師古曰：「阺音氐。巴蜀人名山旁堆欲墮落曰阺。應劭以為天水隴氐，失之矣。氐音丁禮反。」</note>
唯其人之贍知哉，亦會其時之可為也。
      <note>[一九]師古曰：「非唯其人贍知，乃會時之可為也。」</note>
故為可為於可為之時，則從；為不可為於不可為之時；則凶。夫藺先生收功於章臺，
      <note>[二０]孟康曰：「秦昭王、趙成王飲於此臺，藺相如前折昭王也。」晉灼曰：「相如獻璧於此臺。」師古曰：「晉說是也，謂齎璧入秦，秦不與趙地，相如詭取其璧，使人間以歸趙也。史記始皇本紀云章臺在渭南，而秦、趙會飲乃在黽池，非章臺也，孟說失之。」</note>
四皓采榮於南山，
      <note>[二一]師古曰：「榮者，謂聲名也。一曰，榮謂草木之英，采取以充食。」</note>
公孫創業於金馬，
      <note>[二二]孟康曰：「公孫弘對策金馬門。」</note>
票騎發迹於祁連，
      <note>[二三]師古曰：「霍去病也。祁音止夷反。」</note>
司馬長卿竊訾於卓氏，東方朔割（名）〔炙〕於細君。
      <note>割（名）〔炙〕於細君。文選作「炙」。顧炎武說「名」字是炙字之誤，文選可證。</note>
      
         <note>[二四]師古曰：「割，損也。言以肉歸遺細君，是損割其名。」</note>
僕誠不能與此數公者並，故默然獨守吾太玄。」</p>
   </div>
   <div>
      <p>雄以為賦者，將以風也，
      <note>[一]師古曰：「風讀曰諷，下以諷刺上也。」</note>
必推類而言，極麗靡之辭，閎侈鉅衍，競於使人不能加也，
      <note>[二]師古曰：「言專為廣大之言。」</note>
既乃歸之於正，然覽者已過矣。
      <note>[三]師古曰：「言其末篇反從之正道，故觀覽之者但得浮華，而無益於諷諫也。」</note>
往時武帝好神仙，相如上大人賦，欲以風，
      <note>[四]師古曰：「風讀曰諷。」</note>
帝反縹縹有陵雲之志。
      <note>[五]師古曰：「縹音匹昭反。」</note>
繇是言之，賦勸而不止，明矣。
      <note>[六]師古曰：「繇讀與由同。」</note>
又頗似俳優淳于髠、優孟之徒，
      <note>[七]師古曰：「髠、孟皆滑稽。」</note>
非法度所存，賢人君子詩賦之正也，於是輟不復為。
      <note>[八]師古曰：「輟，止也。」</note>
而大潭思渾天，
      <note>[九]師古曰：「潭，深也。渾天，天象也。渾音胡昆反。」</note>
參摹而四分之，
      <note>[一０]蘇林曰：「三（拆）〔析〕而四分天之宿度甲乙也。」
            
         
         三（拆）〔析〕而四分天之宿度甲乙也。　景祐、殿、局本都作「析」。
      </note>
極於八十一。旁則三摹九据，
      <note>[一一]晉灼曰：「据，今據字也。據猶位也，處也。」</note>
極之七百二十九贊，亦自然之道也。故觀易者，見其卦而名之；觀玄者，數其畫而定之。玄首四重者，非卦也，數也。其用自天元推一晝一夜陰陽數度律曆之紀，九九大運，與天終始。故玄三方、九州、二十七部、八十一家、二百四十三表、七百二十九贊，分為三卷，曰一二三，與泰初歷相應，亦有顓頊之曆焉。筮之以三策，
      <note>[一二]蘇林曰：「三三而分之。」師古曰：「筮音食列反。」</note>
關之以休咎，絣之以象類，
      <note>[一三]晉灼曰：「絣，雜也。」師古曰：「絣，併也。音并。」</note>
播之以人事，
      <note>[一四]師古曰：「播，布也。」</note>
文之以五行，擬之以道德仁義禮知。無主無名，要合五經，苟非其事，文不虛生。為其泰曼漶而不可知，
      <note>[一五]張揖曰：「曼音滿。漶音緩。」師古曰：「曼漶，不分別貌，猶言濛鴻也。曼音莫幹反。漶音奐。」</note>
故有首、衝、錯、測、攡、瑩、數、文、掜、圖、告十一篇，
      <note>[一六]晉灼曰：「攡音離。」服虔曰：「掜音睨。」師古曰：「攡音摛。」</note>
皆以解剝玄體，離散其文，章句尚不存焉。
      <note>[一七]師古曰：「玄中之文雖有章句，其旨深妙，尚不能盡存，故解剝而離散也。」</note>
玄文多，故不著；觀之者難知，學之者難成。客有難玄大深，衆人之不好也，雄解之，號曰解難。其辭曰：</p>
   </div>
   <pb n="3576"/>
   <div>
      <p>客難揚子曰：「凡著書者，為衆人之所好也，美味期乎合口，工聲調於比耳。
      <note>[一]師古曰：「比，和也，音頻二反。」</note>
今吾子乃抗辭幽說，閎意眇指，
      <note>[二]師古曰：「眇讀曰妙。」</note>
獨馳騁於有亡之際，而陶冶大鑪，旁薄羣生，
      <note>[三]師古曰：「旁薄猶言蕩薄也。」</note>歷覽
</p>
   </div>
   <pb n="3577"/>
   <div>
      <p>
者茲年矣，而殊不寤。
      <note>[四]師古曰：「茲，益也。茲年，言其久也。不寤，不曉其意。」</note>
亶費精神於此，而煩學者於彼，
      <note>[五]師古曰：「亶讀曰但。」</note>
譬畫者畫於無形，弦者放於無聲，殆不可乎？」
      <note>[六]師古曰：「放，依也。殆，近也。放音甫往反。」</note>
      </p>
   </div>
   <div>
      <p>揚子曰：「俞。
      <note>[一]師古曰：「俞，然也。音踰。」</note>
若夫閎言崇議，幽微之塗，蓋難與覽者同也。昔人有觀象於天，視度於地，察法於人者，天麗且彌，地普而深，
      <note>[二]師古曰：「麗，著也，日月星辰之所著也。彌，廣也。普，遍也。」</note>
昔人之辭，乃玉乃金。
      <note>[三]師古曰：「貞實美麗如金玉也。」</note>
彼豈好為艱難哉？勢不得已也。
      <note>[四]師古曰：「已，此也。」</note>
獨不見夫翠虯絳螭之將登虖天，
      <note>[五]師古曰：「虯、螭，解並在前。」</note>
必聳身於倉梧之淵；不階浮雲，翼疾風，虛舉而上升，則不能撠膠葛，騰九閎。
      <note>[六]師古曰：「撠，挶也。膠葛，上清之氣也。騰，升也。九閎，九天之門。撠音戟。挶音居足反。」</note>
日月之經不千里，則不能燭六合，燿八紘；
      <note>[七]師古曰：「燭，照也。六合，謂天地四方。八紘，八方之綱維也。紘音宏。」</note>
泰山之高不嶕嶢，則不能浡滃雲而散歊烝。
      <note>[八]師古曰：「嶕嶢，高貌也。浡滃，盛也。滃，雲氣貌。歊烝，氣上出也。嶕嶢音樵堯。浡音勃。滃音一孔反。歊音許昭反。」</note>
是以宓犧氏之作易也，
      <note>[九]師古曰：「宓音伏。」</note>
緜絡天地，經以八卦，文王附六爻，
      <note>[一０]師古曰：「因而重之。」</note>
孔子錯其象而彖其辭，然後發天地之臧，定萬物之基。典謨之篇，雅頌之聲，不溫純深潤，則不足以揚鴻烈而章緝熙。
      <note>[一一]師古曰：「造化鴻大也。烈，業也。緝熙，光明也。」</note>蓋
</p>
   </div>
   <pb n="3578"/>
   <div>
      <p>
胥靡為宰，
      <note>[一二]李奇曰：「造化之神，宰割萬物也。」張晏曰：「胥，相也。靡，無也。言相師以無為作宰者也。」</note>
寂寞為尸；
      <note>[一三]李奇曰：「道化以寂寞為主。」</note>
大味必淡，大音必希；
      <note>[一四]師古曰：「淡謂無至味也，音徒濫反。」</note>
大語叫叫，大道低回。
      <note>[一五]師古曰：「叫叫，遠聲也。低回，紆衍也。」</note>
是以聲之眇者不可同於衆人之耳，
      <note>[一六]〔師古曰〕：
            
         
         〔師古曰〕：　王先謙說各本都脫此三字。
「眇讀曰妙。」</note>
形之美者不可棍於世俗之目，
      <note>[一七]師古曰：「棍亦同也，音胡本反。」</note>
辭之衍者不可齊於庸人之聽。
      <note>[一八]師古曰：「衍，旁廣也。」</note>
今夫弦者，高張急徽，追趨逐耆，則坐者不期而附矣；
      <note>[一九]師古曰：「徽，琴徽也，所以表發撫抑之處。追趨逐耆，隨所趨嚮愛嗜而追逐之也。趨讀曰趣。耆讀曰嗜。」</note>
試為之施咸池，揄六莖，發（蕭）〔簫〕韶，
      <note>發（蕭）〔簫〕韶，　殿本作「簫」。王先謙說殿本是。</note>
詠九成，則莫有和也。
      <note>[二０]師古曰：「揄，引也。和，應也。揄音踰。和音胡臥反。」</note>
是故鍾期死，伯牙絕弦破琴而不肯與衆鼓；
      <note>[二一]師古曰：「解在司馬遷傳。」</note>
獿人亡，則匠石輟斤而不敢妄斲。
      <note>[二二]服虔曰：「獿，古之善塗塈者也。施廣領大袖以仰塗，而領袖不汙。有小飛泥誤著其鼻，因令匠石揮斤而斲，知匠石之善斲，故敢使之也。」師古曰：「塈即今之仰泥也。獿，抆拭也，故謂塗者為獿人。獿音乃高反，又音乃回反。今書本獿字有作郢者，流俗改之。塈音許既反。」</note>
師曠之調鍾，竢知音者之在後也；
      <note>[二三]應劭曰：「晉平公鍾，工者以為調矣，師曠曰：『臣竊聽之，知其不調也。』至於師涓，而果知鍾之不調。是師曠欲善調之鍾，為後世之有知音。」</note>
孔子作春秋，幾君子之前睹也。
      <note>[二四]師古曰：「幾讀曰冀。」</note>
老聃有遺言，貴知我者希，
      <note>[二五]師古曰：「老子德經云：『知我者希，則我貴矣。』」</note>
此非其操與！」
      <note>[二六]師古曰：「與讀曰歟。」</note>
      </p>
   </div>
   <div>
      <p>雄見諸子各以其知舛馳，
      <note>[一]師古曰：「舛，相背。」</note>
大氐詆訾聖人，即為怪迂，析辯詭辭，以撓世事，
      <note>[二]師古曰：「大氐，大歸也。詆訾，毀也。迂，遠也。析，分也。詭，異也。言諸子之書，大歸皆非毀周孔之教，為巧辯異辭以攪亂時政也。訾音紫。迂音于。撓音火高反，其字從手也。」</note>
雖小辯，終破大道而或衆，使溺於所聞而不自知其非也。及太史公記六國，歷楚漢，（記）〔訖〕麟止，
      <note>（記）〔訖〕麟止，　錢大昭說「記」當作「訖」。　按景祐、殿、局本都作「訖」。</note>
不與聖人同，是非頗謬於經。
      <note>[三]師古曰：「頗音普我反。」</note>
故人時有問雄者，常用法應之，譔以為十三卷，
      <note>[四]師古曰：「譔與撰同。」</note>
象論語，號曰法言。法言文多不著，獨著其目：
      <note>[五]師古曰：「雄（以）〔有〕序，
            
         
         雄（以）〔有〕序，　景祐、殿本都作「有」。
著篇之意。」</note>
      </p>
   </div>
   <div>
      <p>天降生民，倥侗顓蒙，
      <note>[一]鄭氏曰：「童蒙無所知也。」師古曰：「倥音空。侗音同。顓與專同。」</note>
恣于情性，聰明不開，訓諸理。
      <note>[二]師古曰：「訓，告也。」</note>
譔學行第一。</p>
   </div>
   <pb n="3581"/>
   <div>
      <p>降周迄孔，成于王道，
      <note>[一]師古曰：「周，周公旦也。迄，至也。孔，孔子也。言自周公以降至於孔子，設教垂法，皆帝王之道。」</note>
終後誕章乖離，諸子圖微。
      <note>[二]師古曰：「言其後澆末，虛誕益章，乖於七十弟子所謀微妙之言。」</note>
譔吾子第二。</p>
   </div>
   <div>
      <p>事有本真，陳施於億，
      <note>[一]李奇曰：「布陳於億萬事也。」</note>
動不克咸，
      <note>[二]李奇曰：「不能皆善也。」</note>
本諸身。譔修身第三。</p>
   </div>
   <div>
      <p>芒芒天道，在昔聖考，
      <note>[一]李奇曰：「聖人能成天道。」</note>
過則失中，不及則不至，不可姦罔。
      <note>[二]蘇林曰：「罔，誣也。言不可作姦誣於聖道。」</note>
譔問道第四。</p>
   </div>
   <div>
      <p>神心曶怳，經緯萬方，
      <note>[一]師古曰：「曶讀與忽同。」</note>
事繫諸道德仁誼禮。譔問神第五。</p>
   </div>
   <div>
      <p>明哲煌煌，旁燭亡疆，
      <note>[一]師古曰：「煌煌，盛貌也。燭，照也。無疆猶無極也。」</note>
遜于不虞，以保天命。
      <note>[二]李奇曰：「常行遜順，備不虞。」</note>
譔問明第六。</p>
   </div>
   <div>
      <p>假言周于天地，贊于神明，
      <note>[一]師古曰：「假，至也。」</note>
幽弘橫廣，絕于邇言。
      <note>[二]李奇曰：「理過近世人之言也。」</note>
譔寡見第七。</p>
   </div>
   <pb n="3582"/>
   <div>
      <p>聖人明淵懿，繼天測靈，冠于羣倫，經諸范。
      <note>[一]師古曰：「經，常也。范，法也。」</note>
譔五百
      <note>[二]鄧展曰：「五百歲聖人一出。」</note>
第八。</p>
   </div>
   <div>
      <p>立政鼓衆，動化天下，莫上於中和，
      <note>[一]鄧展曰：「鼓亦動也。」</note>
中和之發，在於哲民情。
      <note>[二]師古曰：「哲，知也。」</note>
譔先知第九。</p>
   </div>
   <div>
      <p>仲尼以來，國君將相卿士名臣參差不齊，
      <note>[一]師古曰：「言志業不同也。參音初林反。」</note>
壹槩諸聖。
      <note>[二]師古曰：「〔一〕以聖人大道槩平。
            
         
         〔一〕以聖人大道槩平。　景祐本有「一」字。
槩音工代反。」</note>
譔重黎第十。</p>
   </div>
   <div>
      <p>仲尼之後，訖于漢道，德行顏、閔，股肱蕭、曹，爰及名將尊卑之條，稱述品藻。
      <note>[一]師古曰：「品藻者，定其差品及文質。」</note>
譔淵騫第十一。</p>
   </div>
   <div>
      <p>君子純終領聞，
      <note>[一]李奇曰：「領理所聞也。」師古曰：「純，善也。領，令也。聞，名也。言君子之道能善於終而不失令名。」</note>
蠢迪檢押，
      <note>[二]師古曰：「蠢，動也。迪，道也，由也。檢押猶隱括也。言動由檢押也。音狎。」</note>
旁開聖則。譔君子第十二。</p>
   </div>
   <pb n="3583"/>
   <div>
      <p>孝莫大於寧親，寧親莫大於寧神，寧神莫大於四表之驩心。
      <note>[一]師古曰：「寧，安也。言大孝之在於尊嚴袓考，安其神靈。所以得然者，以得四方之外驩心。」</note>
譔孝至第十三。</p>
   </div>
   <div>
      <p>贊曰：雄之自序云爾。
      <note>[一]師古曰：「自法言目之前，皆是雄本自序之文也。」</note>
初，雄年四十餘，自蜀來至游京師，大司馬車騎將軍王音奇其文雅，召以為門下史，薦雄待詔，歲餘，奏羽獵賦，除為郎，給事黃門，與王莽、劉歆並。哀帝之初，又與董賢同官。當成、哀、平間，莽、賢皆為三公，權傾人主，所薦莫不拔擢，而雄三世不徙官。及莽篡位，談說之士用符命稱功德獲封爵者甚衆，雄復不侯，以耆老久次轉為大夫，恬於勢利乃如是。
      <note>[二]師古曰：「恬，安也。」</note>
實好古而樂道，其意欲求文章成名於後世，以為經莫大於易，故作太玄；傳莫大於論語，作法言；史篇莫善於倉頡，作訓纂；箴莫善於虞箴，作州箴；
      <note>[三]晉灼曰：「九州之箴也。」</note>
賦莫深於離騷，反而廣之；辭莫麗於相如，作四賦：皆斟酌其本，相與放依而馳騁云。
      <note>[四]師古曰：「放音甫往反。」</note>
用心於內，不求於外，於時人皆曶之；
      <note>[五]師古曰：「曶與忽同，謂輕也。」</note>
唯劉歆及范逡敬焉，
      <note>[六]師古曰：「逡音千旬反。」</note>
而桓譚以為絕倫。
      <note>[七]師古曰：「無比類。」</note>
      </p>
   </div>
   <pb n="3584"/>
   <div>
      <p>王莽時，劉歆、甄豐皆為上公，莽既以符命自立，即位之後欲絕其原以神前事，而豐子尋、歆子棻復獻之。
      <note>[一]師古曰：「棻亦枌字也。音扶云反。」</note>
莽誅豐父子，投棻四裔，辭所連及，便收不請。
      <note>[二]師古曰：「不須奏請。」</note>
時雄校書天祿閣上，治獄使者來，欲收雄，雄恐不能自免，乃從閣上自投下，幾死。
      <note>[三]師古曰：「幾音鉅依反。」</note>
莽聞之曰：「雄素不與事，何故在此？」
      <note>[四]師古曰：「與讀曰豫。」</note>
間請問其故，
      <note>[五]師古曰：「使人密問之。」</note>
乃劉棻嘗從雄學作奇字，
      <note>[六]師古曰：「古文之異者。」</note>
雄不知情。
      <note>[七]師古曰：「不知獻符命之事也。」</note>
有詔勿問。然京師為之語曰：「惟寂寞，自投閣；爰清靜，作符命。」
      <note>[八]師古曰：「以雄解謿之言譏之也。今流俗本云：『惟寂惟寞，自投於閣；爰清爰靜，作符命。』妄增之。」</note>
      </p>
   </div>
   <pb n="3585"/>
   <div>
      <p>雄以病免，復召為大夫。家素貧，耆酒，
      <note>[一]師古曰：「耆讀曰嗜。」</note>
人希至其門。時有好事者載酒肴從游學，而鉅鹿侯芭常從雄居，
      <note>[二]服虔曰：「芭音葩。」</note>
受其太玄、法言焉。劉歆亦嘗觀之，謂雄曰：「空自苦！今學者有祿利，然尚不能明易，又如玄何？
      <note>[三]師古曰：「言無奈之何。」</note>
吾恐後人用覆醬瓿也。」
      <note>[四]師古曰：「瓿音部。小甖也。」</note>
雄笑而不應。年七十一，天鳳五年卒，侯芭為起墳，喪之三年。</p>
   </div>
   <div>
      <p>時大司空王邑、納言嚴尤聞雄死，謂桓譚曰：「子嘗稱揚雄書，豈能傳於後世乎？」譚曰：「必傳。顧君與譚不及見也。
      <note>[一]師古曰：「顧，念也。」</note>
凡人賤近而貴遠，親見揚子雲祿位容貌不能動人，故輕其書。昔老聃著虛無之言兩篇，
      <note>[二]師古曰：「謂道德經也。」</note>
薄仁義，非禮學，然後世好之者尚以為過於五經，自漢文景之君及司馬遷皆有是言。今揚子之書文義至深，而論不詭於聖人，
      <note>[三]師古曰：「詭，違也。聖人謂周公、孔子。」</note>
若使遭遇時君，更閱賢知，為所稱善，
      <note>[四]師古曰：「更音工衡反。」</note>
則必度越諸子矣。」
      <note>[五]師古曰：「度，過也。」</note>
諸儒或譏以為雄非聖人而作經，猶春秋吳楚之君僭號稱王，蓋誅絕之罪也。
      <note>[六]師古曰：「絕謂無胤嗣也。」</note>
自雄之沒至今四十餘年，其法言大行，而玄終不顯，然篇籍具存。</p>
   </div>
</xml>
