<?xml version="1.0" encoding="UTF-8"?>
<xml>
      <!-- tei-like text fragment file.  created 20150720.  page numbers need checking and some blank pages will need to be added -->
      <!-- Needs verification and collation. -->
      <div>
            <pb n="1117"/>
            <head/>
            <p>洪範八政，一曰食，二曰貨。食謂農殖嘉穀可食之物， <note>[一]師古曰：「殖，生也。嘉，善也。」</note> 貨謂布帛可衣，
                        <note>[二]師古曰：「衣音於既反。」</note> 及金刀龜貝，所以分財布利通有無者也。
                        <note>[三]師古曰：「金謂五色之金也。黃者曰金，白者曰銀，赤者曰銅，青者曰鉛，黑者曰鐵。刀謂錢幣也。龜以卜占，貝以表飾，故皆為寶貨也。」</note>
                  二者，生民之本，興自神農之世。「斲木為耜，煣木為耒，耒（）〔耨〕之利以教天下」， <note>耒（）〔耨〕之利以教天下， 王先謙說據顏注，作「耨」是。
                        按景祐、殿本都作「耨」。</note> 而食足；
                        <note>[四]師古曰：「斲，斫也。煣，屈也。耒，手耕曲木也。耜，耒端木所以施金也。耨，耘田也。耜音似。煣音人九反。耒音來內反。耨音乃搆反。」</note>
                  「日中為市，致天下之民，聚天下之貨，交易而退，各得其所」，而貨通。 <note>[五]師古曰：「自『斲木為耜』以至於此，事見易上繫辭。」</note>
                  食足貨通，然後國實民富，而教化成。黃帝以下「通其變，使民不倦」。 <note>[六]李奇曰：「器幣有不便於時，則變更通利之，使民樂其業而不倦也。」</note>
                  堯命四子以「敬授民時」， <note>[七]師古曰：「四子謂羲仲、羲叔、和仲、和叔也。事見虞書堯典也。」</note> 舜命后稷以「黎民祖飢」，
                        <note>[八]孟康曰：「祖，始也。黎民始飢，命棄為稷官也。古文言阻。」師古曰：「事見〔虞書〕舜典。」 事見〔虞書〕舜典。
                        王先謙說唐寫本「事見」下有「虞書」二字。 按景祐本有。 </note> 是為政首。禹平洪水，定九州，
                        <note>[九]師古曰：「九州謂冀、兗、青、徐、揚、荊、豫、梁、雍。」</note> 制土田，各因所生遠近，賦入貢棐，
                        <note>[一０]應劭曰：「棐，竹器也，所以盛。方曰筐，隋曰棐。」師古曰：「棐讀與匪同，禹貢所謂『厥貢漆絲，厥篚織文』之類是也。隋，圜而長也。隋音他果反。」</note>
                  楙遷有無，萬國作乂。 <note>[一一]師古曰：「楙與茂同，勉也。言勸勉天下，遷易有無，使之交足，則萬國皆治。」</note>
                  殷周之盛，詩書所述，要在安民，富而教之。故易稱「天地之大德曰生，聖人之大寶曰位；何以守位曰仁，何以聚人曰財。」
                        <note>[一二]師古曰：「下繫之辭。」</note>
                  財者，帝王所以聚人守位，養成羣生，奉順天德，治國安民之本也。故曰：「不患寡而患不均，不患貧而患不安；蓋均亡貧，和亡寡，安亡傾。」
                        <note>[一三]師古曰：「論語載孔子之言。」</note> 是以聖王域民， <note>[一四]師古曰：「為邦域。」</note>
                  築城郭以居之，制廬井以均之， <note>[一五]師古曰：「井田之中為屋廬。」</note> 開市肆以通之，
                        <note>[一六]師古曰：「肆，列也。」</note> 設庠序以教之；
                        <note>[一七]師古曰：「庠序，禮官養老之處。」</note>士農工商，四民<pb n="1118"
                  />有業。學以居位曰士，闢土殖穀曰農，作巧成器曰工，通財鬻貨曰商。 <note>[一八]師古曰：「鬻，賣也。鬻音弋六反。」</note>
                  聖王量能授事，四民陳力受職，故朝亡廢官，邑亡敖民，地亡曠土。 <note>[一九]師古曰：「敖謂逸游也。曠，空也。」</note>
            </p>
            <pb n="1119"/>
            <p>理民之道，地著為本。 <note>[一]師古曰：「地著，謂安土也，音直略反。」</note> 故必建步立畮，正其經界。
                        <note>[二]師古曰：「畮，古畝字也。」</note>
                  六尺為步，步百為畮，畮百為夫，夫三為屋，屋三為井，井方一里，是為九夫。八家共之，各受私田百畮，公田十畮，是為八百八十畮，餘二十畮以為廬舍。
                        <note>[三]師古曰：「廬，田中屋也。春夏居之，秋冬則去。」</note> 出入相友，守望相助，疾病（則）〔相〕救，
                        <note>疾病（則）〔相〕救。 景祐、殿本都作「相」。 王先謙說作「相」是。</note>民是以和睦，而教化齊同，力役生產可得而平也。</p>
            <p>民受田，上田夫百畮，中田夫二百畮，下田夫三百畮。歲耕種者為不易上田；休一歲者為一易中田；休二歲者為再易下田，三歲更耕之，自爰其處。
                        <note>[一]孟康曰：「爰，於也。」師古曰：「更，互也，音工衡反。」</note>農民戶人己受田，其家衆<pb n="1120"
                  />男為餘夫，亦以口受田如比。 <note>[二]師古曰：「比，例也，音必寐反。」</note>
                  士工商家受田，五口乃當農夫一人。此謂平土可以為法者也。若山林藪澤原陵淳鹵之地， <note>[三]晉灼曰：「淳，盡也，舄鹵之田不生五穀也。」</note>
                  各以肥磽多少為差。 <note>[四]師古曰：「磽，磽确也，謂瘠薄之田也，音口交反。」</note> 有賦有稅。稅謂公田什一及工商衡虞之入也。
                        <note>[五]師古曰：「賦謂計口發財，稅謂收其田入也。什一，謂十取其一也。工、商、衡、虞雖不墾殖，亦取其稅者，工有技巧之作，商有行販之利，衡虞取山澤之材產也。」</note>
                  賦共車馬甲兵士徒之役， <note>[六]師古曰：「徒，衆也。共讀曰供。」</note>
                  充實府庫賜予之用。稅給郊社宗廟百神之祀，天子奉養百官祿食庶事之費。民年二十受田，六十歸田。七十以上，上所養也；十歲以下，上所長也；十一以上，上所強也。
                        <note>[七]師古曰：「勉強勸之，令習事也。強音其兩反。」</note> 種穀必雜五種，以備災害。
                        <note>[八]師古曰：「歲月有宜，及水旱之利也。種卽五穀，謂黍、稷、麻、麥、豆也。」</note>
                  田中不得有樹，用妨五穀。力耕數耘，收穫如寇盜之至。 <note>[九]師古曰：「力謂勤作之也。如寇盜之至，謂促遽之甚，恐為風雨所損。」</note> 還廬樹桑，
                        <note>[一０]師古曰：「還，繞也。」</note> 菜茹有畦，瓜瓠果蓏
                        <note>[一一]應劭曰：「木實曰果，草實曰蓏。」張晏曰：「有核曰果，無核曰蓏。」臣瓚曰：「案木上曰果，地上曰蓏也。」師古曰：「茹，所食之菜也。畦，區也。茹音人豫反。畦音胡圭反。蓏音來果反。」</note>
                  殖於疆易。 <note>[一二]張晏曰：「至此易主，故曰易。」師古曰：「詩小雅信南山云『中田有廬，疆埸有瓜』，卽謂此也。」</note> 雞豚狗彘毋失其時，
                        <note>[一三]師古曰：「彘卽豕。」</note> 女修蠶織，則五十可以衣帛，七十可以食肉。</p>
            <pb n="1121"/>
            <p>在壄曰廬，在邑曰里。 <note>[一]師古曰：「廬各在其田中，而里聚居也。」</note>
                  五家為鄰，五鄰為里，四里為族，五族為黨，五黨為州，五州為鄉。鄉，萬二千五百戶也。鄰長位下士，自此以上，稍登一級，至鄉而為卿也。於〔是〕里有序而鄉有庠。
                        <note>於〔是〕里有序而鄉有庠； 宋祁說「於里有序」「於」字下當添「是」字。 按景祐本有「是」字。</note> 序以明教，庠則行禮而視化焉。
                        <note>[二]師古曰：「視讀為示也。」</note> 春令民畢出在壄，冬則畢入於邑。其詩曰：「四之日舉止，同我婦子，饁彼南畮。」
                        <note>[三]師古曰：「此豳詩七月之章也。饁，饋也。四之日，周之四月，夏之二月也。農人無不舉足而耕也，則其婦與子同以食來至南畮治田之處而饋之也。饁音于輒反。」</note>
                  又曰：「十月蟋蟀，入我牀下，嗟我婦子，聿為改歲，入此室處。」
                        <note>[四]師古曰：「亦七月之章也。蟋蟀，蛬也，今謂之促織。聿，曰也。言寒氣既至，蟋蟀漸來，則婦子皆曰歲將改矣，而去田中入室處也。蛬音拱。」</note>
                  所以順陰陽，備寇賊，習禮文也。春，（秋）〔將〕出民， <note>春，（秋）〔將〕出民， 張文虎說粵本「秋」作「將」，是。 按景祐、殿本都作「將」。</note>
                  里胥平旦坐於右塾，鄰長坐於（右）〔左〕塾， <note>鄰長坐於（右）〔左〕塾， 景祐、殿、局本都作「左」，此誤。</note>
                  <note>[五]孟康曰：「里胥，如今里吏也。」師古曰：「門側之堂曰塾。坐於門側者，督促勸之，知其早晏，防怠惰也。塾音孰。」</note> 畢出然後歸，夕亦如之。
                        <note>[六]師古曰：「言里胥鄰長亦待入畢，然後歸也。」</note> 入者必持薪樵，輕重相分，班白不提挈。
                        <note>[七]師古曰：「班白者，謂髮雜色也。不提挈者，所以優老人也。」</note> 冬，民既入，婦人同巷，相從夜績，女工一月得四十五日。
                        <note>[八]服虔曰：「一月之中，又得夜半為十五日，凡四十五日也。」</note> 必相從者，所以省費燎火，同巧拙而合習俗也。
                        <note>[九]師古曰：「省費燎火，省燎火之費也。燎所以為明，火所以為溫也。燎音力召反。」</note> 男女有不得其所者，因相與歌詠，各言其傷。
                        <note>[一０]師古曰：「怨刺之詩也。」</note>
            </p>
            <pb n="1122"/>
            <p>是月，餘子亦在于序室。 <note>[一]蘇林曰：「餘子，庶子也。或曰，未任役為餘子。」師古曰：「未任役者是也。幼童皆當受業，豈論嫡庶乎？」</note>
                  八歲入小學，學六甲五方書計之事， <note>[二]蘇林曰：「五方之異書，如今祕書學外國書也。」臣瓚曰：「辨五方之名及書藝也。」師古曰：「瓚說是也。」</note>
                  始知室家長幼之節。十五入大學，學先聖禮樂，而知朝廷君臣之禮。其有秀異者，移鄉學于庠序；庠序之異者，移國學于少學。諸侯歲貢少學之異者於天子，學于大學，命曰造士。
                        <note>[三]李奇曰：「造，成也。」</note> 行同能偶，則別之以射， <note>[四]師古曰：「以射試之。」</note>
                  然後爵命焉。</p>
            <pb n="1123"/>
            <p>孟春之月，羣居者將散， <note>[一]師古曰：「謂各趣農畮也。」</note> 行人振木鐸徇于路，以采詩，
                        <note>[二]師古曰：「行人，遒人也，主號令之官。鐸，大鈴也，以木為舌，謂之木鐸。徇，巡也。采詩，采取怨刺之詩也。」</note>
                  獻之大師，比其音律，以聞於天子。 <note>[三]師古曰：「大師，掌音律之官，教六詩以六律為之音者。比謂次之也。比音頻二反。」</note>
                  故曰王者不窺牖戶而知天下。</p>
            <p>此先王制土處民富而教之之大略也。故孔子曰：「道千乘之國，敬事而信，節用而愛人，使民以時。」
                        <note>[一]師古曰：「論語載孔子之言。道，治也。舉事必敬，施令必信，不為奢侈，愛養其民，無奪農時。」</note>
                  故民皆勸功樂業，先公而後私。其詩曰：「有渰淒淒，興雲祁祁，雨我公田，遂及我私。」
                        <note>[二]師古曰：「小雅大田之詩也。渰，陰雲也。淒淒，雲起貌也。祁祁，徐也。言陰陽和，風雨時，民庶慶悅，喜其先雨
                        公田，乃及私也。」</note> 民三年耕，則餘一年之畜。 <note>[三]師古曰：「畜讀曰蓄。其下並同。」</note>
                  衣食足而知榮辱，廉讓生而爭訟息，故三載考績。 <note>[四]師古曰：「績，功也。言主治民者，三年一考其功也。」</note>
                  孔子曰「苟有用我者，期月而已可也，三年有成」，成此功也。 <note>[五]師古曰：「論語載孔子之言也。用謂使為政，期月可以易俗，三年乃得成功也。」</note>
                  三考黜陟，餘三年食，進業曰登； <note>[六]鄭氏曰：「進上百工之業也。或曰進上農工諸事業，名曰登。」</note>
                  再登曰平，餘六年食；三登曰泰平，二十七歲，遺九年食。然後（）〔至〕德流洽， <note>然後（）〔至〕德流洽， 景祐本作「至」。
                        王先謙說作「至」是。</note> 禮樂成焉。故曰「如有王者，必世而後仁」， <note>[七]師古曰：「亦孔子之言也。解在刑法志。」</note>
                  繇此道也。」 <note>[八]師古曰：「繇讀與由同。由，用也，從也。」</note>
            </p>

            <pb n="1124"/>

            <p>周室既衰，暴君污吏慢其經界， <note>[一]師古曰：「污謂貪穢也。」</note> 繇役橫作， <note>[二]師古曰：「繇讀曰徭。橫音胡孟反。」</note>
                  政令不信，上下相詐，公田不治。故魯宣公「初稅畮」，春秋譏焉。 <note>[三]孟康曰：「春秋謂之履畮，履踐民所種好者而取之，譏其貪也。」</note>
                  於是上貪民怨，災害生而禍亂作。</p>
            <p>陵夷至於戰國，貴詐力而賤仁誼，先富有而後禮讓。是時，李悝為魏文侯作盡地力之教， <note>[一]師古曰：「李悝，文侯臣也。悝音恢。」</note>
                  以為地方百里，提封九萬頃，除山澤邑居參分去一，為田六百萬畮，治田勤謹則畮益三升，
                        <note>[二]服虔曰：「與之三升也。」臣瓚曰：「當言三斗。謂治田勤，則畮加三斗也。」師古曰：「計數而言，字當為斗。瓚說是也。」</note>
                  不勤則損亦如之。地方百里之增減，輒為粟百八十萬石矣。又曰糴其貴傷民， <note>[三]韋昭曰：「此民謂士工商也。」</note>
                        甚賤傷農；民傷則離散，農傷則國貧。故甚貴與甚賤，其傷一也。善為國者，使民<pb n="1125"
                  />毋傷而農益勸。今一夫挾五口，治田百畮，歲收畮一石半，為粟百五十石，除十一之稅十五石，餘百三十五石。食，人月一石半，五人終歲為粟九十石，餘有四十五石。石三十，為錢千三百五十，除社閭嘗新春秋之祠，用錢三百，餘千五十。衣，人率用錢三百，五人終歲用千五百，不足四百五十。
                        <note>[四]師古曰：「少四百五十，不足也。」</note> 不幸疾病死喪之費，及上賦斂，又未與此。
                        <note>[五]師古曰：「與讀曰豫。」</note>
                  此農夫所以常困，有不勸耕之心，而令糴至於甚貴者也。是故善平糴者，必謹觀歲有上中下孰。上孰其收自四，餘四百石；
                        <note>[六]張晏曰：「平歲百畮收百五十石，今大孰四倍，收六百石，計民食終歲長四百石，官糴三百石，此為糴三舍一也。」</note>
                  中孰自三，餘三百石； <note>[七]張晏曰：「自三，四百五十石也。終歲長三百石，官糴二百石，此為糴二而舍一也。」</note> 下孰自倍，餘百石。
                        <note>[八]張晏曰：「自倍，收三百石，終歲長百石，官糴其五十石，云下孰糴一，謂中分百石之一。」</note> 小飢則收百石，
                        <note>[九]張晏曰：「平歲百畮之收，收百五十石，今小飢收百石，收三分之二也。」</note> 中飢七十石，
                        <note>[一０]張晏曰：「收二分之一。」</note> 大飢三十石。
                        <note>[一一]張晏曰：「收五分之一也。以此準之，大小中飢之率也。」</note>
                  故大孰則上糴三而舍一，中孰則糴二，下孰則糴一，使民適足，賈平則止。 <note>[一二]師古曰：「賈讀曰價。」</note> 小飢則發小孰之所斂，
                        <note>[一三]李奇曰：「官以斂臧出糶也。」</note>
                  中飢則發中孰之所斂，大飢則發大孰之所斂，而糶之。故雖遇饑饉水旱，糴不貴而民不散，取有餘以補不足也。行之魏國，國以富彊。</p>

            <pb n="1126"/>

            <p>及秦孝公用商君，壞井田，開仟伯， <note>[一]師古曰：「仟伯，田間之道也。南北曰仟，東西曰伯。伯音莫白反。」</note>
                  急耕戰之賞，雖非古道，猶以務本之故，傾鄰國而雄諸侯。然王制遂滅，僭差亡度。庶人之富者累鉅萬，
                        <note>[二]師古曰：「鉅，大也。大萬，謂萬萬也。累者兼數，非止一也。言其貲財積累萬萬也。」</note>
                  而貧者食糟糠；有國彊者兼州域，而弱者喪社稷。至於始皇，遂并天下，內興功作，外攘夷狄，收泰半之賦， <note>[三]師古曰：「泰半，三分取其二。」</note>
                  發閭左之戍。 <note>[四]應劭曰：「秦時以適發之，名適戍。先發吏有過及贅壻、賈人，後以嘗有市籍者發，又後以大父母、父母嘗有市籍
                        者。戍者曹輩盡，復入閭，取其左發之，未及取右而秦亡。」師古曰：「閭，里門也。言居在（閭）〔里〕門之左者， 言居在（閭）〔里〕門之左者，
                        景祐、殿本都作「里」。 一切發之。此閭左之釋，應最得之，諸家之義煩穢舛錯，故無所取也。」</note> 男子力耕不足糧饟，
                        <note>[五]師古曰：「饟，古餉字也。」</note> 女子紡績不足衣服。竭天下之資財以奉其政，猶未足以澹其欲也。
                        <note>[六]師古曰：「澹，古贍字也。贍，給也。其下並同。」</note> 海內愁怨，遂用潰畔。
                        <note>[七]師古曰：「下逃其上曰潰。」</note>
            </p>

            <pb n="1127"/>

            <p>漢興，接秦之敝，諸侯並起，民失作業，而大饑饉。凡米石五千，人相食，死者過半。高祖乃令民得賣子，就食蜀漢。天下既定，民亡蓋臧，
                        <note>[一]蘇林曰：「無物可蓋臧。」</note> 自天子不能具醇駟，
                        <note>[二]師古曰：「醇，不雜也。無醇色之駟，謂四馬雜色也。」</note> 而將相或乘牛車。
                        <note>[三]師古曰：「以牛駕車也。」</note> 上於是約法省禁，輕田租，什五而稅一，量吏祿，度官用，以賦於民。
                        <note>[四]師古曰：「纔取足。」</note> 而山川園池市肆租稅之入，自天子以至封君湯沐邑，皆各為私奉養，不領於天子之經費。
                        <note>[五]師古曰：「言各收其所賦稅以自供，不入國朝之倉廩府庫也。經，常也。」</note> 漕轉關東粟以給中都官，歲不過數十萬石。
                        <note>[六]師古曰：「中都官，京師諸官府也。」</note>
                  孝惠、高后之間，衣食滋殖。文帝卽位，躬修儉節，思安百姓。時民近戰國，皆背本趨末，賈誼說上曰：</p>

            <pb n="1128"/>

            <p>筦子曰「倉廩實而知禮節」。 <note>[一]師古曰：「筦與管同。管子，管仲之書也。」</note>
                  民不足而可治者，自古及今，未之嘗聞。古之人曰：「一夫不耕，或受之飢；一女不織，或受之寒。」生之有時，而用之亡度，則物力必屈。
                        <note>[二]師古曰：「屈，盡也。音其勿反。」</note> 古之治天下，至孅至悉也，
                        <note>[三]師古曰：「孅，細也。悉，盡其事也。孅與纖同。」</note> 故其畜積足恃。今背本而趨末，食者甚衆，是天下之大殘也；
                        <note>[四]師古曰：「本，農業也。末，工商也。言人已棄農而務工商矣，其食米粟者又甚衆。殘謂傷害也。」</note>
                  淫侈之俗，日日以長，是天下之大賊也。殘賊公行，莫之或止；大命將泛，
                        <note>[五]孟康曰：「泛音方勇反。泛，覆也。」師古曰：「字本作覂，此通用也。」</note> 莫之振救。
                        <note>[六]師古曰：「振，舉也。」</note> 生之者甚少而靡之者甚多， <note>[七]師古曰：「靡，散也，音縻。」</note>
                  天下財產何得不蹷！ <note>[八]應劭曰：「蹷，傾竭也。」師古曰：「蹷音厥。」</note> 漢之為漢幾四十年矣，
                        <note>[九]師古曰：「幾，近也。音鉅衣反。」</note> 公私之積猶可哀痛。
                        <note>[一０]師古曰：「言年載已多，而無儲積。」</note> 失時不雨，民且狼顧；
                        <note>[一一]鄭氏曰：「民欲有畔意，若狼之顧望也。」李奇曰：「狼性怯，走憙還顧。言民見天不雨，今亦恐也。」師古曰：「李說是也。」</note>
                  歲惡不入，請賣爵、子。 <note>[一二]如淳曰：「賣爵級又賣子也。」</note> 既聞耳矣， <note>[一三]如淳曰：「聞於天子之耳。」</note>
                  安有為天下阽危者若是而上不驚者！ <note>[一四]師古曰：「阽危，欲墜之意也。音閻，又音丁念反。」</note>
            </p>
            <pb n="1129"/>
            <p>世之有飢穰，天之行也， <note>[一]李奇曰：「天之行氣，不能常孰也。或曰，行，道也。」師古曰：「穰，豐也，音人常反。」</note> 禹、湯被之矣。
                        <note>[二]師古曰：「謂禹遭水，而湯遭旱也。」</note> 卽不幸有方二三千里之旱，國胡以相恤？
                        <note>[三]師古曰：「胡，何也。」</note> 卒然邊境有急，數十百萬之衆，國胡以餽之？
                        <note>[四]師古曰：「卒讀曰猝。餽亦饋字也。」</note> 兵旱相乘，天下大屈， <note>[五]師古曰：「屈音其勿反。」</note>
                  有勇力者聚徒而衡擊， <note>[六]師古曰：「衡，橫也。」</note> 罷夫羸老易子而齩其骨。
                        <note>[七]師古曰：「罷讀曰疲。齩，齧也，音五巧反。」</note> 政治未畢通也，遠方之能疑者並舉而爭起矣，
                        <note>[八]師古曰：「疑讀曰擬。擬，僭也，謂與天子相比擬。」</note> 乃駭而圖之，豈將有及乎？
                        <note>[九]師古曰：「圖謂謀也。」</note>
            </p>
            <pb n="1130"/>
            <p>夫積貯者，天下之大命也。苟粟多而財有餘，何為而不成？以攻則取，以守則固，以戰則勝。懷敵附遠，何招而不至？ <note>[一]師古曰：「懷，來也，安也。」</note>
                  今毆民而歸之農，皆著於本， <note>[二]師古曰：「毆亦驅字。著音直略反。」</note> 使天下各食其力，末技游食之民轉而緣南畮，
                        <note>[三]師古曰：「言皆趨農作也。」</note> 則畜積足而人樂其所矣。可以為富安天下，而直為此廩廩也，
                        <note>[四]李奇曰：「廩廩，危也。」師古曰：「言務耕農，厚畜積，則天下富安，何乃不為，而常不足廩廩若此。」</note> 竊為陛下惜之！</p>

            <p>於是上感誼言，始開籍田，躬耕以勸百姓。鼂錯復說上曰：</p>

            <p>聖王在上而民不凍飢者，非能耕而食之，織而衣之也， <note>[一]師古曰：「食讀曰。衣音於既反。」</note>
                  為開其資財之道也。故堯、禹有九年之水，湯有七年之旱，而國亡捐瘠者，
                        <note>[二]孟康曰：「肉腐為瘠。捐，骨不埋者。或曰，捐謂民有飢相棄捐者。或謂貧乞者為捐。」蘇林曰：「瘠音漬。」師古曰：「瘠，瘦病也。言無相棄捐而瘦病者耳。不當音漬也。貧乞之釋，尤疏僻焉。」</note>
                        以畜積多而備先具也。今海內為一，土地人民之衆不避湯、禹，加以亡天災數年之水旱，而畜積未及者，何也？地有<pb n="1131"
                  />遺利，民有餘力，生穀之土未盡墾，山澤之利未盡出也，游食之民未盡歸農也。民貧，則姦邪生。貧生於不足，不足生於不農，不農則不地著，不地著則離鄉輕家，民如鳥獸，雖有高城深池，嚴法重刑，猶不能禁也。</p>

            <p>夫寒之於衣，不待輕煖； <note>[一]師古曰：「以禦風霜，不求靡麗也。煖音乃短反。」</note> 飢之於食，不待甘旨；
                        <note>[二]師古曰：「旨，美也。」</note>
                  飢寒至身，不顧廉恥。人情，一日不再食則飢，終歲不製衣則寒。夫腹飢不得食，膚寒不得衣，雖慈母不能保其子，君安能以有其民哉！明主知其然也，故務民於農桑，薄賦斂，廣畜積，以實倉廩，備水旱，故民可得而有也。</p>
      </div>
      <div>
            <p>民者，在上所以牧之，趨利如水走下，四方亡擇也。 <note>[一]師古曰：「走音奏。」</note>
                  夫珠玉金銀，飢不可食，寒不可衣，然而衆貴之者，以上用之故也。其為物輕微易臧，在於把握，可以周海內而亡飢寒之患。
                        <note>[二]師古曰：「周謂周徧而游行。」</note>此令臣輕背其主，而民易去其鄉，盜賊有所勸，亡逃者得輕資也。粟米<pb n="1132"
                  />布帛生於地，長於時，聚於力，非可一日成也；數石之重，中人弗勝， <note>[三]師古曰：「中人者，處強弱之中也。」</note>
                  不為姦邪所利，一日弗得而飢寒至。是故明君貴五穀而賤金玉。</p>
            <p>今農夫五口之家，其服役者不下二人， <note>[一]師古曰：「服，事也，給公事之役也。」</note>
                  其能耕者不過百畮，百畮之收不過百石。春耕夏耘，秋穫冬臧，伐薪樵，治官府，給繇役；春不得避風塵，夏不得避暑熱，秋不得避陰雨，冬不得避寒凍，四時之間亡日休息；又私自送往迎來，弔死問疾，養孤長幼在其中。勤苦如此，尚復被水旱之災，急政暴（虐）〔賦〕，
                        <note>急政暴（虐）〔賦〕， 景祐本作「賦」。 王念孫說作「賦」是。 按通鑑亦作「賦」。</note> 賦斂不時，朝令而暮改。當具有者半賈而賣，
                        <note>[二]師古曰：「本直千錢者，止得五百也。賈讀曰價。」</note> 亡者取倍稱之息，
                        <note>[三]如淳曰：「取一償二為倍稱。」師古曰：「稱，舉也，今俗所謂舉錢者也。」</note>
                  於是有賣田宅鬻子孫以償責者矣。而商賈大者積貯倍息，小者坐列販賣， <note>[四]師古曰：「行賣曰商，坐販曰賈。列者，若今市中賣物行也。賈音古。」</note>
                  操其奇贏，日游都市， <note>[五]師古曰：「奇贏，謂有餘財而畜聚奇異之物也。一說，（字）〔奇〕謂殘餘物也， 一說，（字）〔奇〕謂殘餘物也，
                        景祐、殿、局本都作「奇」。 王先謙說作「奇」是。 音居宜反。」</note> 乘上之急，所賣必倍。
                        <note>[六]師古曰：「上所急求，則其價倍貴。」</note> 故其男不耕耘，女不蠶織，衣必文采，食必（梁）〔粱〕肉；
                        <note>食必（梁）〔粱〕肉， 景祐、殿、局本都作「粱」。 王先謙說作「粱」是。注同。</note>
                  <note>[七]師古曰：「（梁）〔粱〕，好粟也，卽今之（梁）〔粱〕米。」</note> 亡農夫之苦，有仟伯之得。
                        <note>[八]師古曰：「仟謂千錢，伯謂百錢也。伯音莫白反。今俗猶謂百錢為一伯。」</note>
                  因其富厚，交通王侯，力過吏勢，以利相傾；千里游敖，冠蓋相望，乘堅策肥，履絲曳縞。 <note>[九]師古曰：「堅謂好車也。縞，皓素也，繒之精白者也。」</note>
                  此商人所以兼并農人，農人所以流亡者也。</p>
            <pb n="1133"/>
            <p>今法律賤商人，商人已富貴矣；尊農夫，農夫已貧賤矣。故俗之所貴，主之所賤也；吏之所卑，法之所尊也。上下相反，好惡乖迕，
                        <note>[一]師古曰：「迕，違也。好音呼到反。惡音烏故反。迕音五故反。」</note>
                  而欲國富法立，不可得也。方今之務，莫若使民務農而已矣。欲民務農，在於貴粟；貴粟之道，在於使民以粟為賞罰。今募天下入粟縣官，得以拜爵，得以除罪。如此，富人有爵，農民有錢，粟有所渫。
                        <note>[二]師古曰：「渫，散也，音先列反。此下亦同也。」</note> 夫能入粟以受爵，皆有餘者也；取於有餘，以供上用，則貧民之賦可損，
                        <note>[三]師古曰：「損，減也。」</note>
                  所謂損有餘補不足，令出而民利者也。順於民心，所補者三：一曰主用足，二曰民賦少，三曰勸農功。今令民有車騎馬一匹者，復卒三人。
                        <note>[四]如淳曰：「復三卒之算錢也。或曰，除三夫不作甲卒也。」師古曰：「當為卒者，免其三人；不為卒者，復其錢耳。復音方目反。」</note>
                  車騎者，天下武備也，故為復卒。 <note>[五]師古曰：「為音于偽反。」</note> 神農之教曰：「有石城十仞，
                        <note>[六]應劭曰：「仞，五尺六寸也。」師古曰：「此說非也。八尺曰仞，取人申臂之一尋也。」</note> 湯池百步，
                        <note>[七]師古曰：「池，城邊池也。以沸湯為池，不可輒近，喻嚴固之（基）〔甚〕。」 喻嚴固之（基）〔甚〕。 景祐、殿本都作「甚」。
                        王先謙說作「甚」是。 </note>帶甲百萬，而亡粟，弗能守也。」以是觀之，粟<pb n="1134"
                  />者，王者大用，政之本務。令民入粟受爵至五大夫以上，乃復一人耳， <note>[八]師古曰：「五大夫，第九等爵也。復音方目反。」</note>
                  此其與騎馬之功相去遠矣。爵者，上之所擅，出於口而亡窮； <note>[九]師古曰：「擅，專也。」</note>
                  粟者，民之所種，生於地而不乏。夫得高爵與免罪，人之所甚欲也。使天下〔人〕入粟於邊， <note>使天下〔人〕入粟於邊，
                        景祐、殿本都有「人」字，通鑑亦有。</note>以受爵免罪，不過三歲，塞下之粟必多矣。</p>
            <p>於是文帝從錯之言，令民入粟邊，六百石爵上造， <note>[一]師古曰：「上造，第二等爵也。」</note> 稍增至四千石為五大夫，
                        <note>[二]師古曰：「五大夫，第九等爵。」</note> 萬二千石為大庶長，
                        <note>[三]師古曰：「大庶長，第十八等爵也。」</note>各以多少級數為差。錯復奏言：「陛下幸使天下入粟塞下以拜爵，甚大<pb n="1135"
                  />惠也。竊恐塞卒之食不足用大渫天下粟。邊食足以支五歲，可令入粟郡縣矣； <note>[四]師古曰：「入諸郡縣，以備凶災也。」</note>
                  足支一歲以上，可時赦，勿收農民租。如此，德澤加於萬民，民俞勤農。 <note>[五]師古曰：「俞，進也，音踰，又音愈。」</note>
                  時有軍役，若遭水旱，民不困乏，天下安寧；歲孰且美，則民大富樂矣。」上復從其言，乃下詔賜民十二年租稅之半。明年，遂除民田之租稅。</p>
            <p>後十三歲，孝景二年，令民半出田租，三十而稅一也。其後，上郡以西旱，復修賣爵令，而裁其賈以招民； <note>[一]師古曰：「賈讀曰價。裁謂減省之也。」</note>
                  及徒復作，得輸粟於縣官以除罪。 <note>[二]師古曰：「復音房目反。解在宣紀。」</note> 始造苑馬以廣用，
                        <note>[三]師古曰：「苑馬，謂為苑以牧馬。」</note> 宮室列館車馬益增修矣。然婁敕有司以農為務，
                        <note>[四]師古曰：「婁，古屢字。」</note>
                  民遂樂業。至武帝之初七十年間，國家亡事，非遇水旱，則民人給家足，都鄙廩庾盡滿，而府庫餘財。京師之錢累百鉅萬，貫朽而不可校。
                        <note>[五]師古曰：「累百鉅萬，謂數百萬萬也。校謂計數也。」</note> 太倉之粟陳陳相因，
                        <note>[六]師古曰：「陳謂久舊也。」</note> 充溢露積於外，腐敗不可食。衆庶街巷有馬，仟伯之間成羣，
                        <note>[七]師古曰：「謂田中之阡陌也。」</note> 乘牸牝者擯而不得會聚。
                        <note>[八]孟康曰：「皆乘父馬，有牝馬間其間則踶齧，故斥出不得會同。」師古曰：「言時富饒，故恥乘牸牝，不必以其踶齧也。踶，蹋也，音大奚反。」</note>
                  守閭閻者食粱肉；為吏者長子孫； <note>[九]如淳曰：「時無事，吏不數轉，至於（長生）〔生長〕子孫而不轉職也。」 至於（長生）〔生長〕子孫而不轉職也。
                        景祐、殿本都作「生長」。 </note>居官者以為姓<pb n="1136"/>號。
                        <note>[一０]如淳曰：「貨殖傳倉氏、庾氏是也。」</note> 人人自愛而重犯法， <note>[一一]師古曰：「重，難也。」</note>
                  先行誼而黜媿辱焉。 <note>[一二]師古曰：「以行誼為先，以媿辱相黜也。行音下更反。」</note> 於是罔疏而民富，役財驕溢，或至并兼豪黨之徒以武斷於鄉曲。
                        <note>[一三]師古曰：「恃其饒富，則擅行威罰也。斷音丁喚反。」</note> 宗室有土，公卿大夫以下爭於奢侈，
                        <note>[一四]師古曰：「有土，謂國之宗姓受封邑土地者也。」</note> 室廬車服僭上亡限。物盛而衰，固其變也。</p>
            <pb n="1137"/>
            <p>是後，外事四夷，內興功利，役費並興，而民去本。董仲舒說上曰：「春秋它穀不書，至於麥禾不成則書之，以此見聖人於五穀最重麥與禾也。今關中俗不好種麥，是歲失春秋之所重，而損生民之具也。願陛下幸詔大司農，使關中民益種宿麥，令毋後時。」
                        <note>[一]師古曰：「宿麥，謂其苗經冬。」</note> 又言：「古者稅民不過什一，其求易共；
                        <note>[二]師古曰：「共讀曰供。次下亦同。」</note>
                  使民不過三日，其力易足。民財內足以養老盡孝，外足以事上共稅，下足以畜妻子極愛，故民說從上。 <note>[三]師古曰：「說讀曰悅也。」</note>
                  至秦則不然，用商鞅之法，改帝王之制，除井田，民得賣買，富者田連仟伯，貧者亡立錐之地。又顓川澤之利，管山林之饒，
                        <note>[四]師古曰：「顓與專同。管，主也。」</note>
                  荒淫越制，踰侈以相高；邑有人君之尊，里有公侯之富，小民安得不困？又加月為更卒，已復為正，一歲屯戍，一歲力役，三十倍於古；
                        <note>[五]師古曰：「更卒，謂給郡縣一月而更者也。正卒，謂給中都官者也。率計今人一歲之中，屯戍及力役之事三十倍多於古也。更音工衡反。」</note>
                  田租口賦，鹽鐵之利，二十倍於古。
                        <note>[六]如淳曰：「秦賣鹽鐵貴，故下民受其困也。」師古曰：「既收田租，又出口賦，而官更奪鹽鐵之利。率計今人一歲之中，失其資產，二十倍多於古也。」</note>
                  或耕豪民之田，見稅什五。 <note>[七]如淳曰：「十稅其五。」師古曰：「言下戶貧人，自無田而耕墾豪富家田，十分之中，以五輸本田主也。」</note>
                  故貧民常衣牛馬之衣，而食犬彘之食。重以貪暴之吏，刑戮妄加， <note>[八]師古曰：「重音直用反。」</note>
                  民愁亡聊，亡逃山林，轉為盜賊，赭衣半道，斷獄歲以千萬數。漢興，循而未改。古井田法雖難卒行，宜少近古，
                        <note>[九]師古曰：「卒讀曰猝。近音其靳反。」</note> 限民名田，以澹不足，
                        <note>[一０]師古曰：「名田，占田也。各為立限，不使富者過制，則貧弱之家可足也。」</note> 塞并兼之路。鹽鐵皆歸於民。去奴婢，除專殺之威。
                        <note>[一一]服虔曰：「不得專殺奴婢也。」</note> 薄賦斂，省繇役，以寬民力。然後可善治也。」仲舒死後，功費愈甚，天下虛耗，人復相食。
                        <note>[一二]師古曰：「耗音呼到反。」</note>
            </p>
            <pb n="1138"/>
            <p>武帝末年，悔征伐之事，乃封丞相為富民侯。 <note>[一]韋昭曰：「沛蘄縣也。」師古曰：「欲百姓之殷實，故取其嘉名也。」</note>
                  下詔曰：「方今之務，在於力農。」以趙過為搜粟都尉。過能為代田，一畮三甽。 <note>[二]師古曰：「甽，壟也，音工犬反，字或作畎。」</note>
                  歲代處，故曰代田， <note>[三]師古曰：「代，易也。」</note> 古法也。后稷始甽田，以二耜為耦，
                        <note>[四]師古曰：「併兩耜而耕。」</note> 廣尺深尺曰甽，長終畮。一畮三甽，一夫三百甽，而播種於甽中。
                        <note>[五]師古曰：「播，布也。種謂穀子也。」</note>苗生葉<pb n="1139"/>以上，稍耨隴草，
                        <note>[六]師古曰：「耨，鉏也。」</note> 因隤其土以附（根苗）〔苗根〕。 <note>因隤其土以附（根苗）〔苗根〕。
                        景祐、殿本都作「苗根」。王先謙說作「苗根」是。</note>
                  <note>[七]師古曰：「隤謂下之也，音頹。」</note> 故其詩曰：「或芸或芓，黍稷儗儗。」
                        <note>[八]師古曰：「小雅甫田之詩。儗儗，盛貌。芸音云。芓音子。儗音擬。」</note> 芸，除草也。（秄）〔芓〕，附根也。
                        <note>（秄）〔芓〕，附根也。 王先謙說殿本「秄」作「芓」是。</note> 言苗稍壯，每耨輒附根，比盛暑，隴盡而根深，
                        <note>[九]師古曰：「比音必寐反。」</note> 能風與旱， <note>[一０]師古曰：「能讀曰耐也。」</note>
                  故儗儗而盛也。其耕耘下種田器，皆有便巧。率十二夫為田一井一屋，故畮五頃，
                        <note>[一一]鄧展曰：「九夫為井，三夫為屋。夫百畮，於古為十二頃。古百步為畮，漢時二百四十步為畮，古千二百畮，則得今五頃。」</note>
                  用耦犂，二牛三人，一歲之收常過縵田畮一斛以上， <note>[一二]師古曰：「縵田，謂不為（畮）〔甽〕者也。 縵田，謂不為（畮）〔甽〕者也。
                        景祐、殿本都作「甽」。王先謙說作「甽」是。 縵音莫幹反。」</note> 善者倍之。
                        <note>[一三]師古曰：「善為甽者，又過縵田二斛以上也。」</note> 過使教田太常、三輔，
                        <note>[一四]蘇林曰：「太常主諸陵，有民，故亦課田種也。」</note>
                  大農置工巧奴與從事，為作田器。二千石遣令長、三老、力田及里父老善田者受田器，學耕種養苗狀。 <note>[一五]蘇林曰：「為法意狀也。」</note>
                  民或苦少牛，亡以趨澤， <note>[一六]師古曰：「趨讀曰趣。趣，及也。澤，雨之潤澤也。」</note> 故平都令光教過以人輓犂。
                        <note>[一七]師古曰：「輓，引也，音晚。」</note> 過奏光以為丞，教民相與庸輓犂。
                        <note>[一八]師古曰：「庸，功也，言（挽）〔換〕功共作也。 言（挽）〔換〕功共作也。 景祐、殿本都作「換」。王先謙說作「換」是。
                        義亦與庸賃同。」</note> 率多人者田日三十畮，少者十三畮，以故田多墾闢。過試以離宮卒田其宮壖地，
                        <note>[一九]師古曰：「離宮，別處之宮，非天子所常居也。壖，餘也。宮壖地，謂外垣之內，內垣之外也。諸緣河壖地，廟垣壖地，其義皆同。守離宮卒，閑而無事，因令於壖地為田也。壖音而緣反。」</note>
                  課得穀皆多其旁田畮一斛以上。令命家田三輔公田，
                        <note>[二０]李奇曰：「令，使也。命者，教也。令離宮卒教其家田公田也。」韋昭曰：「命謂爵命者。命家，謂受爵命一爵為公士以上，令得田公田，優之也。」師古曰：「令音力成反。」</note>
                  又教邊郡及居延城。 <note>[二一]韋昭曰：「居延，張掖縣也。時有甲卒也。」</note> 是後邊城、河東、弘農、三輔、太常民皆便代田，用力少而得穀多。</p>
            <pb n="1140"/>
            <!-- notes -->
            <pb n="1141"/>

            <p>至昭帝時，流民稍還，田野益闢，頗有畜積。宣帝卽位，用吏多選賢良，百姓安土，歲數豐穰， <note>[一]師古曰：「數音所角反。穰音人常反。」</note>
                  穀至石五錢，農人少利。時大司農中丞耿壽昌以善為算能商功利 <note>[二]師古曰：「商，度也。」</note>
                  得幸於上，五鳳中奏言：「故事，歲漕關東穀四百萬斛以給京師， <note>[三]師古曰：「漕，水運。」</note>
                  用卒六萬人。宜糴三輔、弘農、河東、上黨、太原郡穀足供京師，可以省關東漕卒過半。」又白增海租三倍，天子皆從其計。御史大夫蕭望之奏言：「故御史屬徐宮
                        <note>[四]李奇曰：「御史大夫屬。」</note>
                  家在東萊，言往年加海租，魚不出。長老皆言武帝時縣官嘗自漁，海魚不出，後復予民，魚乃出。夫陰陽之感，物類相應，萬事盡然。今壽昌欲近糴漕關內之穀，築倉治船，費直二萬萬餘，
                        <note>[五]服虔曰：「萬萬，億也。」</note>
                  有動衆之功，恐生旱氣，民被其災。壽昌習於商功分銖之事，其深計遠慮，誠未足任，宜且如故。」上不聽。漕事果便，壽昌遂白令邊郡皆築倉，以穀賤時增其賈而糴，以利農，穀貴時減賈而糶，名曰常平倉。
                        <note>[六]師古曰：「賈並讀曰價。」</note> 民便之。上乃下詔，賜壽昌爵關內侯。而蔡癸以好農使勸郡國，至大官。
                        <note>[七]師古曰：「為使而勸郡國也。使音山（史）〔吏〕反。」 使音山（史）〔吏〕反。 景祐、殿本都作「吏」。王先謙說唐寫本同。 </note>
            </p>

            <pb n="1142"/>

            <p>元帝卽位，天下大水，關東郡十一尤甚。二年，齊地飢，穀石三百餘，民多餓死，琅邪郡人相食。在位諸儒多言鹽鐵官及北假田官、常平倉可罷，
                        <note>[一]孟康曰：「北假，地名也。」</note>
                  毋與民爭利。上從其議，皆罷之。又罷建章、甘泉宮衞，角抵，齊三服官，省禁苑以予貧民，減諸侯王廟衞卒半。又減關中卒五百人，轉穀振貸窮乏。其後用度不足，獨復鹽鐵官。</p>
      </div>
      <div>
            <p>成帝時，天下亡兵革之事，號為安樂，然俗奢侈，不以畜聚為意。永始二年，梁國、平原郡比年傷水災， <note>[一]師古曰：「比，頻也。」</note>
                  人相食，刺史守相坐免。</p>
      </div>
      <div>
            <p>哀帝卽位，師丹輔政，建言：「古之聖王莫不設井田，然後治乃可平。 <note>[一]師古曰：「建，立也，立其議也。」</note>
                  孝文皇帝承亡周亂秦兵革之後，天下空虛，故務勸農桑，帥以節儉。民始充實，未有并兼之害，故不為民田及奴婢為限。
                        <note>[二]師古曰：「不為作限制。上為音于偽反。」</note> 今累世承平，豪富吏民訾數鉅萬，而貧弱俞困。蓋君子為政，貴因循而重改作，
                        <note>[三]師古曰：「重，難也。」</note> 然所以有改者，將以救急也。亦未可詳，宜略為限。」
                        <note>[四]師古曰：「詳謂悉盡也。」</note>
                        天子下其議。丞相孔光、大司空何武奏請：「諸侯王、列侯皆得名田國中。列侯在長安，公主名田縣道，及關內<pb n="1143"
                  />侯、吏民名田皆毋過三十頃。諸侯王奴婢二百人，列侯、公主百人，關內侯、吏民三十人。期盡三年，犯者沒入官。」時田宅奴婢賈為減賤，丁、傅用事，董賢隆貴，皆不便也。
                        <note>[五]師古曰：「丁、傅及董賢之家皆不便此事也。」</note> 詔書且須後， <note>[六]師古曰：「須，待也。」</note>
                  遂寢不行。宮室苑囿府庫之臧已侈，百姓訾富雖不及文景，然天下戶口最盛矣。</p>
            <p>平帝崩，王莽居攝，遂篡位。王莽因漢承平之業，匈奴稱藩，百蠻賓服，舟車所通，盡為臣妾，府庫百官之富，天下晏然。莽一朝有之，其心意未滿，
                        <note>[一]師古曰：「謂愛惜之意未厭飽也。」</note> 陿小漢家制度，以為疏闊。
                        <note>[二]師古曰：「莽以漢家制度為泰疏闊，而更之令陿小。」</note> 宣帝始賜單于印璽，與天子同，而西南夷鉤町稱王。
                        <note>[三]師古曰：「鉤音鉅于反。町音大鼎反。」</note>
                  莽乃遣使易單于印，貶鉤町王為侯。二方始怨，侵犯邊境。莽遂興師，發三十萬衆，欲同時十道並出，一舉滅匈奴；募發天下囚徒丁男甲卒轉委輸兵器，自負海江淮而至北邊，
                        <note>[四]如淳曰：「負，背也。」</note> 使者馳傳督趣， <note>[五]師古曰：「傳音張戀反。趣讀曰促。」</note>
                  海內擾矣。又動欲慕古，不度時宜， <note>[六]師古曰：「度音大各反。」</note>
                  分裂州郡，改職作官，下令曰：「漢氏減輕田租，三十而稅一，常有更賦，罷癃咸出，
                        <note>[七]晉灼曰：「雖老病者，皆復出口算。」師古曰：「更音工衡反。罷讀曰疲。」</note> 而豪民侵陵，分田劫假，
                        <note>[八]師古曰：「分田，謂貧者無田而取富人田耕種，共分其所收也。假亦謂貧人賃富人之田也。劫者，富人劫奪其稅，侵欺之也。」</note>厥名三十，實什稅五也。富者驕而<pb
                        n="1144"/>為邪，貧者窮而為姦，俱陷於辜，刑用不錯。 <note>[九]師古曰：「錯，置也。」</note>
                  今更名天下田曰王田，奴婢曰私屬，皆不得賣買。其男口不滿八，而田過一井者，分餘田與九族鄉黨。」犯令，法至死，制度又不定，吏緣為姦，天下謷謷然，陷刑者衆。
                        <note>[一０]師古曰：「謷謷，衆口愁聲也，音敖。」</note>
            </p>
            <p>後三年，莽知民愁，下詔諸食王田及私屬皆得賣買，勿拘以法。然刑罰深刻，它政誖亂。 <note>[一]師古曰：「誖，乖也，音布內反。」</note>
                  邊兵二十餘萬人仰縣官衣食， <note>[二]師古曰：「仰音牛向反。」</note> 用度不足，數橫賦歛，
                        <note>[三]師古曰：「數音所角反。橫（因）〔音〕胡孟反。」 橫（因）〔音〕胡孟反。 景祐、殿本都作「音」，此誤。
                        </note>民俞貧困。常苦枯旱，亡<pb n="1145"/>有平歲，穀賈翔貴。
                        <note>[四]晉灼曰：「翔音常。」師古曰：「晉說非也。翔言如鳥之回翔，謂不離于貴也。若暴貴，稱騰踊也。」</note>
            </p>
            <p>末年，盜賊羣起，發軍擊之，將吏放縱於外。北邊及青徐地人相食，雒陽以東米石二千。莽遣三公將軍開東方諸倉振貸窮乏，又分遣大夫謁者教民煑木為酪；
                        <note>[一]服虔曰：「煮木實，或曰如今餌朮之屬也。」如淳曰：「作杏酪之屬也。」師古曰：「如說是也。」</note> 酪不可食，重為煩擾。
                        <note>[二]師古曰：「重音直用反。」</note> 流民入關者數十萬人，置養澹官以稟之，吏盜其稟，
                        <note>[三]師古曰：「稟，給也。盜其稟者，盜所給之物。稟音彼甚反。」</note>
                  飢死者什七八。莽恥為政所致，乃下詔曰：「予遭陽九之，百六之會， <note>[四]師古曰：「此曆法應有災歲之期也。事在律曆志。」</note>
                  枯旱霜蝗，饑饉荐臻，蠻夷猾夏，寇賊姦軌，百姓流離。予甚悼之，害氣將究矣。」 <note>[五]師古曰：「究，竟盡也。」</note> 歲為此言，以至於亡。</p>
            <pb n="1146"/>
            <!-- notes -->
            <pb n="1147"/>
            <!-- notes -->
            <pb n="1148"/>
            <!-- notes -->
            <pb n="1149"/>
            <p>凡貨，金錢布帛之用，夏殷以前其詳靡記云。太公為周立九府圜法：
                        <note>[一]李奇曰：「圜卽錢也。圜一寸，而重九兩。」師古曰：「此說非也。周官太府、玉府、內府、外府、泉府、天府、職內、職金、職幣皆掌財幣之官，故云九府。圜謂均而通也。」</note>
                  黃金方寸，而重一斤；錢圜函方， <note>[二]孟康曰：「外圜而內孔方也。」</note> 輕重以銖；
                        <note>[三]師古曰「言黃金以斤為名，錢則以銖為重也。」</note> 布帛廣二尺二寸為幅，長四丈為匹。故貨寶於金，利於刀，
                        <note>[四]如淳曰：「名錢為刀者，以其利於民也。」</note> 流於泉， <note>[五]如淳曰：「流行如泉也。」</note> 布於布，
                        <note>[六]如淳曰：「布於民間。」</note> 束於帛。 <note>[七]李奇曰：「束，聚也。」</note>
            </p>
            <pb n="1150"/>
            <p>太公退，又行之于齊。至管仲相桓公，通輕重之權，曰：「歲有凶穰，故穀有貴賤； <note>[一]師古曰：「穰音人常反。」</note> 令有緩急，故物有輕重。
                        <note>[二]李奇曰：「上令急於求米則民重米，緩於求米則民輕米。」</note> 人君不理，則畜賈游於市，
                        <note>[三]師古曰：「畜讀曰蓄。蓄賈，謂賈人之多蓄積者。」</note> 乘民之不給，百倍其本矣。
                        <note>[四]師古曰：「給，足也。」</note> 故萬乘之國必有萬金之賈，千乘之國必有千金之賈者，利有所并也。計本量委則足矣。
                        <note>[五]李奇曰：「委，積也。」</note> 然而民有飢餓者，穀有所臧也。
                        <note>[六]師古曰：「言富人多臧穀，故令貧者食不足也。」</note> 民有餘則輕之，故人君斂之以輕；民不足則重之，故人君散之以重。
                        <note>[七]李奇曰：「民輕之時，為斂糴之；重之時，官為散也。」</note> 凡輕重斂散之以時，則準平。〔守準平〕，
                        <note>則準平。〔守準平〕， 王念孫說景祐本「則準平」下有「守準平」三字，是也。</note> 使萬室之邑必有萬鍾之臧，臧繈千萬；
                        <note>[八]李奇曰：「繈，落也。」孟康曰：「六斛四斗為鍾。繈，錢貫也。管子曰『凶（戾）〔歲〕糴，釜十繈』。」 凶（戾）〔歲〕糴，釜十繈。
                        景祐、殿本都作「歲」。王先謙說作「歲」是。 師古曰：「孟說是也。繈音居兩反。」</note> 千室之邑必有千鍾之臧，臧繈百萬。春以奉耕，夏以奉耘，
                        <note>[九]師古曰：「奉謂供事也。」</note> 耒耜器械，種饟糧食，必取澹焉。
                        <note>[一０]師古曰：「種，五穀之種也。饟字與餉同，謂餉田之具也。」</note> 故大賈畜家不得豪奪吾民矣。」
                        <note>[一一]師古曰：「畜讀曰蓄。豪謂輕侮之也，字本作敖力，蓋通用耳。」</note> 桓公遂用區區之齊合諸侯，顯伯名。
                        <note>[一二]師古曰：「伯讀曰霸。」</note>
            </p>

            <pb n="1151"/>

            <p>其後百餘年，周景王時患錢輕，將更鑄大錢， <note>[一]應劭曰：「大於舊錢，其價重也。」</note> 單穆公曰：「不可。
                        <note>[二]師古曰：「單穆公，周大夫單旗。單音善。」</note> 古者天降災戾，
                        <note>[三]師古曰：「戾，惡氣也。一曰，戾，至也。」</note> 於是乎量資幣，權輕重，以救民。
                        <note>[四]應劭曰：「資，財也。量資幣多少有無，平其輕重也。」師古曰：「凡言幣者，皆所以通貨物，易有無也，故金之與錢，皆名為幣也。」</note>
                  民患輕，則為之作重幣以行之，於是有母權子而行，民皆得焉。
                        <note>[五]應劭曰：「母，重也，其大倍，故為母也。子，輕也，其輕少半，故為子也。民患幣之輕而物貴，為重幣以平之，權時而行，以廢其輕。故曰母權子，猶言重權輕也。民皆得者，本末有無皆得其利也。」孟康曰：「重為母，輕為子，若市八十錢物，以母當五十，以子三十續之。」</note>
                  若不堪重，則多作輕而行之，亦不廢重，於是乎有子權母而行，小大利之。
                        <note>[六]應劭曰：「民患幣重，則多作輕錢而行之，亦不廢去重者，言重者行其貴，輕者行其賤也。」</note>
                  今王廢輕而作重，民失其資，能無匱乎？民若匱，王用將有所乏；乏將厚取於民； <note>[七]師古曰：「厚猶多也，重也。」</note> 民不給，將有遠志，是離民也。
                        <note>[八]師古曰：「遠志，謂去其本居而散（忘）〔亡〕也。」 謂去其本居而散（忘）〔亡〕也。 景祐、殿本都作「亡」。王先謙說作「亡」是。
                  </note> 且絕民以實王府，猶塞川原為潢洿也， <note>[九]師古曰：「原謂水泉之本也。潢洿，停水也。潢音黃。洿音一胡反。」</note>
                  竭亡日矣。王其圖之。」弗聽，卒鑄大錢，文曰「寶貨」，肉好皆有周郭， <note>[一０]韋昭曰：「肉，錢形也。好，孔也。」</note> 以勸農澹不足，百姓蒙利焉。
                        <note>[一一]孟康曰：「單穆公曰『竭無日矣』，不得復云百姓蒙利焉。」臣瓚曰：「但是不聽不鑄大錢耳，猶自從其不廢輕，此言母子並用，故蒙其利也。」師古曰：「二說皆非也。單旗雖有此言，王終自鑄錢，果有便，故百姓蒙其利也。」</note>
            </p>
            <pb n="1152"/>
            <p>秦兼天下，幣為二等：黃金以溢為名，上幣；
                        <note>[一]孟康曰：「二十兩為溢。」師古曰：「改周一斤之制，更以溢為金之名數也。高祖初賜張良金百溢，此尚秦制也。上幣者，二等之中黃金為上而錢為下也。」</note>
                  銅錢質如周錢， <note>[二]臣瓚曰：「言錢之形質如周錢，唯文異耳。」</note>
                  文曰「半兩」，重如其文。而珠玉龜貝銀錫之屬為器飾寶臧，不為幣，然各隨時而輕重無常。</p>
      </div>
      <div>
            <p>漢興，以為秦錢重難用，更令民鑄莢錢。 <note>[一]如淳曰：「如榆莢也。」師古曰：「莢音頰。」</note> 黃金一斤。
                        <note>[二]師古曰：「復周之制，更以斤名金。」</note>而不軌逐利之民畜積餘贏以<pb n="1153"/>稽市物，痛騰躍，
                        <note>[三]李奇曰：「稽，貯滯也。」晉灼曰：「痛，甚也。言計市物賤，豫益畜之，物貴而出賣，故使物甚騰躍也。」師古曰：「不軌，謂不循軌度者也。言以其贏餘以財蓄積羣貨，使物稽滯在己，故市價甚騰貴。今書本痛字或作踊者，誤耳。踊、騰一也，不當重累言之。畜讀曰蓄。」</note>
                  米至石萬錢，馬至匹百金。天下已平，高祖乃令賈人不得衣絲乘車，重稅租以困辱之。 <note>[四]師古曰：「欲令務農。」</note>
                  孝惠、高后時，為天下初定，復弛商賈之律， <note>[五]師古曰：「弛，解也。」</note> 然市井子孫亦不得（宦為吏）〔為官吏〕。
                        <note>然市井子孫亦不得（宦為吏）〔為官吏〕。 景祐、殿本都作「為官吏」。</note>
                  孝文五年，為錢益多而輕，乃更鑄四銖錢，其文為「半兩」。除盜鑄錢令，使民放鑄。 <note>[六]師古曰：「恣其私鑄。」</note> 賈誼諫曰：</p>
            <p>法使天下公得顧租鑄銅錫為錢，敢雜以鉛鐵為它巧者，其罪黥。 <note>[一]師古曰：「顧租，謂顧庸之直，或租其本。」</note> 然鑄錢之情，非殽雜為巧，則不可得贏；
                        <note>[二]師古曰：「殽謂亂雜也。贏，餘利也。言不雜鉛鐵，則無利也。殽音爻。」</note> 而殽之甚微，為利甚厚。
                        <note>[三]師古曰：「微謂精妙也。言殽雜鉛鐵，其術精妙，不可覺知，而得利甚厚，故令人輕犯之，姦不可止也。」</note>
                  夫事有召禍而法有起姦，今令細民人操造幣之勢， <note>[四]師古曰：「操，持也。人人皆得鑄錢也。操音千高反。」</note>
                  各隱屏而鑄作，因欲禁其厚利微姦，雖黥罪日報，其勢不止。 <note>[五]鄭氏曰：「報，論。」</note>
                        乃者，民人抵罪，多者一縣百數，及吏之所疑，榜笞奔走者甚衆。夫縣法以誘<pb n="1154"/>民，
                        <note>[六]師古曰：「縣謂開立之。」</note> 使入陷阱，孰積於此！
                        <note>[七]師古曰：「阱，穿地以陷獸也。積，多也。阱音才性反。」</note> 曩禁鑄錢，死罪積下；
                        <note>[八]蘇林曰：「下，報也，積累下報論之也。」張晏曰：「死罪者多，委積於下也。」師古曰：「蘇說是也。下音胡亞反。次後亦同。」</note>
                  今公鑄錢，黥罪積下。為法若此，上何賴焉？ <note>[九]師古曰：「賴，利也。一曰恃也。」</note>
            </p>
            <p>又民用錢，郡縣不同：或用錢輕，百加若干； <note>[一]應劭曰：「時錢重四銖，法錢百枚，當重一斤十六銖，輕則以錢足之若干枚，令滿平也。」師古曰：「若干，且設數之
                        言也。干猶箇也，謂當如此箇數耳。而胡廣云『若，順也；干，求也』。當順所求而與之矣。」</note> 或用重錢，平稱不受。
                        <note>[二]應劭曰：「用重錢，則平稱有餘，不能受也。」臣瓚曰：「秦錢重半兩，漢初鑄莢錢，文帝更鑄四銖錢。秦錢與莢錢皆當廢，而故與四銖並行。民以其見廢，故用輕錢，則百加若干；用重錢，雖以一當一猶復不受之。是以郡縣不同也。」師古曰：「應說是也。稱音尺孕反。」</note>
                  法錢不立， <note>[三]師古曰：「法錢，依法之錢也。」</note> 吏急而壹之虖，則大為煩苛，而力不能勝；縱而弗呵虖，
                        <note>[四]師古曰：「呵，責怒也，音火何反。」</note> 則市肆異用，錢文大亂。苟非其術，何鄉而可哉！
                        <note>[五]師古曰：「鄉讀曰嚮。」</note>
            </p>
            <pb n="1155"/>
            <p>今農事棄捐而采銅者日蕃， <note>[一]師古曰：「蕃，多也，音扶元反。其下亦同。」</note> 釋其耒耨，冶鎔炊炭，
                        <note>[二]應劭曰：「鎔，形容也，作錢模也。」師古曰：「鎔音容。」</note> 姦錢日多，五穀不為多。
                        <note>[三]師古曰：「言皆采銅鑄錢，廢其農業，故五穀不多也。為音於偽反。不為多，猶言為之不多也。」</note> 善人怵而為姦邪，
                        <note>[四]李奇曰：「怵，誘也，動心於姦邪也。」師古曰：「怵音先律反，又音黜。」</note> 愿民陷而之刑戮，
                        <note>[五]師古曰：「愿，謹也。」</note> 刑戮將甚不詳，奈何而忽！ <note>[六]師古曰：「詳，平也。忽，忽忘也。」</note>
                  國知患此，吏議必曰禁之。禁之不得其術，其傷必大。令禁鑄錢，則錢必重； <note>[七]師古曰：「令謂法令也。」</note> 重則其利深，盜鑄如雲而起，
                        <note>[八]師古曰：「言其多。」</note> 棄市之罪又不足以禁矣。姦數不勝而法禁數潰，銅使之然也。
                        <note>[九]師古曰：「數，並音所角反。」</note> 故銅布於天下，其為禍博矣。 <note>[一０]師古曰：「博，大也。」</note>
            </p>
            <pb n="1156"/>
            <p>今博禍可除，而七福可致也。何謂七福？上收銅勿令布，則民不鑄錢，黥罪不積，一矣。偽錢不蕃，民不相疑，二矣。采銅鑄作者反於耕田，三矣。銅畢歸於上，上挾銅積以御輕重，
                        <note>[一]師古曰：「銅積，謂多積銅也。」</note>
                  錢輕則以術斂之，重則以術散之，貨物必平，四矣。以作兵器，以假貴臣，多少有制，用別貴踐，五矣。
                        <note>[二]如淳曰：「古者以銅為兵，秦銷鋒鍉鑄金人十二，是也。」</note> 以臨萬貨，以調盈虛，以收奇羨，
                        <note>[三]師古曰：「調，平均也。奇，殘餘也。羨，饒溢也。奇音居宜反。羨音弋戰反。」</note> 則官富實而末民困，六矣。
                        <note>[四]師古曰：「末謂工商之業也。」</note> 制吾棄財，以與匈奴逐爭其民，其敵必懷，七矣。
                        <note>[五]師古曰：「末業既困，農人敦本，倉廩積實，布帛有餘，則招誘胡人，多來降附。故言制吾棄財逐爭其人也。棄財者，可棄之財。逐，競也。」</note>
                        故善為天下者，因禍而為福，轉敗而為功。今久退七福而行博禍，臣誠傷之。<pb n="1157"/>上不聽。是時，吳以諸侯卽山鑄錢，富埒天子，
                        <note>[一]師古曰：「卽，就也。埒，等也。」</note> 後卒叛逆。鄧通，大夫也，以鑄錢財過王者。故吳、鄧錢布天下。</p>

            <p>武帝因文、景之畜，忿胡、粵之害， <note>[一]師古曰：「畜讀曰蓄。」</note> 卽位數年，嚴助、朱買臣等招徠東甌，事兩粵，江淮之間蕭然煩費矣。
                        <note>[二]師古曰：「蕭然猶騷然，勞動之貌。」</note> 唐蒙、司馬相如始開西南夷，鑿山通道千餘里，以廣巴蜀，巴蜀之民罷焉。
                        <note>[三]師古曰：「罷讀曰疲。」</note> 彭吳穿穢貊、朝鮮，置滄海郡，
                        <note>[四]師古曰：「彭吳，人姓名也。本皆荒梗，始開通之也，故言穿也。」</note>
                  則燕齊之間靡然發動。及王恢謀馬邑，匈奴絕和親，侵優北邊，兵連而不解，天下共其勞。 <note>[五]師古曰：「共猶同。」</note> 干戈日滋，行者齎，居者送，
                        <note>[六]師古曰：「齎謂將衣食之具以自隨也，音子奚反。」</note> 中外騷擾相奉，百姓抏敝以巧法，
                        <note>[七]師古曰：「抏，訛也，謂摧挫也。巧法，為巧詐以避法也。抏音五官反。」</note> 財賂衰耗而不澹。
                        <note>[八]師古曰：「耗，減也。澹，足也。」</note> 入物者補官，出貨者除罪，選舉陵夷，廉恥相冒，
                        <note>[九]師古曰：「冒，蒙也。」</note> 武力進用，法嚴令具，興利之臣自此而始。
                        <note>[一０]師古曰：「謂桑弘羊、東郭咸陽、孔僅之屬也。」</note>
            </p>

            <pb n="1158"/>

            <p>其後，衞青歲以數萬騎出擊匈奴，遂取河南地，築朔方。時又通西南夷道，作者數萬人，千里負擔餽饟， <note>[一]師古曰：「餽亦饋字。饟，古餉字。」</note>
                  率十餘鍾致一石， <note>[二]師古曰：「言其勞費用功重。」</note> 散幣於卭僰以輯之。
                        <note>[三]應劭曰：「卭屬臨卭，僰屬犍為。」晉灼曰：「僰音蒲賊反。」師古曰：「本西南夷兩種也。卭，今卭州也。僰，今僰道縣也。輯與集同，謂安定也。」</note>
                  數歲而道不通，蠻夷因以數攻（吏）， <note>蠻夷因以數攻（吏）， 景祐、殿本都無「吏」字，平準書亦無。</note> 吏發兵誅之。悉巴蜀租賦不足以更之，
                        <note>[四]李奇曰：「不足用，終更其事也。」韋昭曰：「更，續也。」師古曰：「二說並非也。悉，盡也。更，償也。雖盡租賦不足償其功費也。更音庚。」</note>
                  乃募豪民田南夷，入粟縣官，而內受錢於都內。
                        <note>[五]服虔曰：「入穀於外縣，而受粟錢於內府也。」師古曰：「此說非也。都內，京師主臧者也。百官公卿表大司農屬官有都內令丞也。」</note>
                  東置滄海郡，人徒之費疑於南夷。 <note>[六]師古曰：「疑讀曰儗。儗謂比也。」</note> 又興十餘萬築衞朔方，
                        <note>[七]師古曰：「既築其城，又守衞之。」</note> 轉漕甚遠，自山東咸被其勞，費數十百鉅萬，
                        <note>[八]師古曰：「數十萬乃至百萬萬。」</note> 府庫並虛。乃募民能入奴婢得以終身復，為郎增秩，
                        <note>[九]師古曰：「庶人入奴婢則復終身，先為郎者就增其秩也。一曰入奴婢少者復終身，多者得為郎，舊為郎更增秩也。」</note>
                  及入羊為郎，始於此。</p>

            <pb n="1159"/>

            <p>此後四年，衞青比歲十餘萬衆擊胡， <note>[一]師古曰：「比歲，頻歲也。」</note> 斬捕首虜之士受賜黃金二十餘萬斤，而漢軍士馬死者十餘萬，兵甲轉漕之費不與焉。
                        <note>[二]師古曰：「與讀曰豫。」</note> 於是大司農陳臧錢經用，賦稅既竭，不足以奉戰士。
                        <note>[三]師古曰：「陳謂列奏之。經，常也。既，盡也。言常用之錢及諸賦稅並竭盡也。」</note> 有司請令民得買爵及贖禁錮免（臧）〔減〕罪；
                        <note>贖禁錮免（臧）〔減〕罪； 王先謙說「臧」當作「減」，平準書作「減」。</note> 請置賞官，名曰武功爵。
                        <note>[四]臣瓚曰：「茂陵中書有武功爵，一級曰造士，二級曰閑輿衞，三級曰良士，四級曰元戎士，五級曰官首，六級曰秉鐸，七級曰千夫，八級曰樂卿，九級曰執戎，十級曰政戾庶長，十一級曰軍衞。此武帝所制，以寵軍功。」師古曰：「此下云級十七萬，凡直三十餘萬金，今瓚所引茂陵中書止於十一級，則計數不足，與本文乖矣。或者茂陵書說之不盡也。」</note>
                  級十七萬，凡直三十餘萬金。諸買武功爵官首者試補吏，先除；千夫如五大夫；
                        <note>[五]師古曰：「五大夫，舊二十等爵之第九級也。至此以上，始免徭役，故每先選以為吏。千夫者，武功十一等爵之第七也，亦得免役，今則先除為吏，比於五大夫也。」</note>
                  其有罪又減二等；爵得至樂卿，
                        <note>[六]師古曰：「樂卿者，武功爵第八等也。言買爵唯得至第八也。此文止論武功爵級，而作注者乃以舊二十等爵解之，失其本意，故刪而不取。」</note>
                  以顯軍功。軍功多用超等，大者封侯卿大夫，小者郎。吏道雜而多端，則官職秏廢。 <note>[七]師古曰：「秏，亂也，音莫報反。」</note>
            </p>
            <pb n="1160"/>
            <p>自〔公〕孫弘以春秋之義繩臣下取漢相， <note>自〔公〕孫弘以春秋之義繩臣下取漢相， 「公」字據景祐、殿、局本補。</note>
                  張湯以峻文決理為廷尉，於是見知之法生，而廢格沮誹窮治之獄用矣。
                        <note>[一]張晏曰：「吏見知不舉劾為故縱，官有所作，廢格沮敗誹謗，則窮治之也。」如淳曰：「廢格天子文法，使不行也。誹謂非上所行，若顏異反脣之比也。」師古曰：「沮，（上）〔止〕壞之，
                        沮，（上）〔止〕壞之， 景祐、殿本都作「止」。王先謙說作「止」是。 音材汝反。」</note> 其明年，淮南、衡山、江都王謀反迹見，
                        <note>[二]師古曰：「蹤跡顯見也。」</note> 而公卿尋端治之，竟其黨與，坐而死者數萬人，吏益慘急而法令察。
                        <note>[三]師古曰：「慘，毒也。察，微視也。」</note>
                  當是時，招尊方正賢良文學之士，或至公卿大夫。公孫弘以宰相，布被，食不重味，為下先，然而無益於俗，稍務於功利矣。</p>

            <pb n="1161"/>

            <p>其明年，票騎仍再出擊胡，大克獲。 <note>[一]師古曰：「仍，頻也。」</note> 渾邪王率數萬衆來降， <note>[二]師古曰：「渾音胡昆反。」</note>
                  於是漢發車三萬兩迎之。 <note>[三]師古曰：「一兩，一乘。」</note> 既至，受賞，賜及有功之士。是歲費凡百餘鉅萬。</p>

            <p>先是十餘歲，河決，灌梁、楚地，固已數困，而緣河之郡隄塞河，輒壞決，費不可勝計。其後番係欲省底柱之漕，
                        <note>[一]師古曰：「番，姓；係，名也。番音普安反。係音工系反。」</note> 穿汾、河渠以為溉田；鄭當時為渭漕回遠，鑿漕直渠自長安至華陰；
                        <note>[二]師古曰：「回，曲繞也，音胡內反。」</note> 而朔方亦穿溉渠。作者各數萬人，歷二三期而功未就，費亦各以鉅萬十數。
                        <note>[三]師古曰：「謂十萬萬也。」</note>
            </p>

            <p>天子為伐胡故，盛養馬，馬之往來食長安者數萬匹， <note>[一]師古曰：「食讀曰。」</note> 卒掌者關中不足，乃調旁近郡。
                        <note>[二]師古曰：「調謂選發之也。調音徒釣反。」</note> 而胡降者數萬人皆得厚賞，衣食仰給縣官，
                        <note>[三]師古曰：「仰音牛向反，次下亦同。」</note> 縣官不給，
                        <note>[四]師古曰：「給，足也。」</note>天子乃損膳，解乘輿<pb n="1162"/>駟，出御府禁臧以澹之。</p>
            <p>其明年，山東被水災，民多飢乏，於是天子遣使虛郡國倉廩以振貧。猶不足，又募豪富人相假貸。 <note>[一]師古曰：「貸音土戴反。次下亦同。」</note>
                  尚不能相救，乃徙貧民於關以西，及充朔方以南新秦中，
                        <note>[二]應劭曰：「秦始皇遣蒙恬攘卻匈奴，得其河南造陽之北千里地甚好，於是為築城郭，徙民充之，名曰新秦。四方雜錯，奢儉不同，今俗名新富貴者為『新秦』，由是名也。」</note>
                  七十餘萬口，衣食皆仰給於縣官。數歲，貸與產業，使者分部護， <note>[三]師古曰：「分音扶問反。」</note>
                  冠蓋相望，費以億計，縣官大空。而富商賈或墆財役貧， <note>[四]孟康曰：「墆，停也。」晉灼曰：「墆音滯。」</note> 轉轂百數，
                        <note>[五]李奇曰：「轂，車也。」</note> 廢居居邑，
                        <note>[六]服虔曰：「居穀於邑也。」如淳曰：「居賤物於邑中以待貴也。」師古曰：「二說皆未盡也。此言或有所廢置，有所居蓄，而居於邑中，以乘時射利也。」</note>
                  封君皆氐首仰給焉。
                        <note>[七]晉灼曰：「氐音抵距之抵。」服虔曰：「仰給於商賈，言百姓好末作也。」師古曰：「二說皆非也。封君，受封邑者，謂公主及列侯之屬也。氐首，猶俯首也。時公主、列侯雖有國邑而無餘財，其朝夕所須皆俯首而取給於富商大賈，後方以邑入償之。氐音丁奚反。」</note>
                  冶鑄鹽，財或累萬金，而不佐公家之急，黎民重困。 <note>[八]師古曰：「重音直用反。」</note>
            </p>

            <pb n="1163"/>
            <p>於是天子與公卿議，更造錢幣以澹用， <note>[一]師古曰：「更，改也。」</note>
                  而摧浮淫并兼之徒。是時禁苑有白鹿而少府多銀錫。自孝文更造四銖錢，至是歲四十餘年，從建元以來，用少，縣官往往卽多銅山而鑄錢，
                        <note>[二]師古曰：「就多銅之山而鑄錢也。」</note> 民亦盜鑄，不可勝數。錢益多而輕，
                        <note>[三]臣瓚曰：「鑄錢者多，故錢輕。輕亦賤也。」</note> 物益少而貴。
                        <note>[四]如淳曰：「民但鑄錢，不作餘物故也。」</note> 有司言曰：「古者皮幣，諸侯以聘享。金有三等，黃金為上，白金為中，赤金為下。
                        <note>[五]孟康曰：「白金，銀也。赤金，丹陽銅也。」</note> 今半兩錢法重四銖，
                        <note>[六]鄭氏曰：「其文為半兩，實（為）〔重〕四銖也。」 實（為）〔重〕四銖也。 景祐、殿本都作「重」。王先謙說作「重」是。 </note>
                  而姦或盜摩錢質而取鋊，
                        <note>[七]如淳曰：「錢一面有文，一面幕，幕為質。民盜摩漫面而取其鋊，以更鑄作錢也。」臣瓚曰：「許慎云『鋊，銅屑也』。摩錢漫面以取其屑，更以鑄錢。西京黃圖敘曰『民摩錢取屑』是也。」師古曰：「鋊音浴。瓚說是也。」</note>
                  錢益輕薄而物貴，則遠方用幣煩費不省。」乃以白鹿皮方尺，緣以繢，為皮幣， <note>[八]師古曰：「繢，繡也，繪五綵而為之。」</note>
                  直四十萬。王侯宗室朝覲聘享，必以皮幣薦璧，然後得行。</p>

            <pb n="1164"/>
            <p>又造銀錫白金。 <note>[一]如淳曰：「雜鑄銀錫為白金。」</note>
                  以為天用莫如龍，地用莫如馬，人用莫如龜，故白金三品：其一曰重八兩，圜之，其文龍，名「白撰」，直三千；二曰以重差小，方之，其文馬，直五百；
                        <note>[二]晉灼曰：「以半斤之重差為三品，此重六兩，則下品重四兩也。」</note> 三曰復小，橢之，其文龜，直三百。
                        <note>[三]師古曰：「橢，圜而長也，音佗果反。」</note>
                  令縣官銷半兩錢，更鑄三誅錢，重如其文。盜鑄諸金錢罪皆死，而吏民之犯者不可勝數。</p>

            <p>於是以東郭咸陽、孔僅為大農丞， <note>[一]師古曰：「二人也，姓東郭名咸陽，姓孔名僅。僅音鉅刃反。」</note>
                  領鹽鐵事，而桑弘羊貴幸。咸陽，齊之大鹽，孔僅，南陽大冶，皆致產累千金，故鄭當時進言之。弘羊，洛陽賈人之子，以心計，
                        <note>[二]師古曰：「不用籌算。」</note>年十三侍中。故三人言利事析秋豪矣。</p>
            <pb n="1165"/>
            <p>法既益嚴，吏多廢免。兵革數動，民多買復 <note>[一]師古曰：「入財於官，以取優復。復音方目反。」</note> 及五大夫、千夫，徵發之士益鮮。
                        <note>[二]師古曰：「鮮，少也，音先淺反。」</note> 於是除千夫、五大夫為吏，不欲者出馬；
                        <note>[三]如淳曰：「千夫、五大夫不欲為吏者，令之出馬也。」</note> 故吏皆適令伐棘上林，作昆明池。
                        <note>[四]師古曰：「適讀曰讁。讁，責罰也，以其久為姦利。」</note>
            </p>

            <p>其明年，大將軍、票騎大出擊胡，賞賜五十萬金，軍馬死者十餘萬匹，轉漕車甲之費不與焉。 <note>[一]師古曰：「與讀曰豫。」</note> 是時財匱，
                        <note>[二]師古曰：「匱，空也。」</note> 戰士頗不得祿矣。</p>

            <p>有司言三銖錢輕，輕錢易作姦詐，乃更請郡國鑄五銖錢，周郭其質，令不可得摩取（鉛）〔鋊〕。 <note>令不可得摩取（鉛）〔鋊〕。
                        錢大昭說「鉛」當作「鋊」。按景祐、殿本都作「鋊」。</note>
                  <note>[一]孟康曰：「周匝為郭，文漫皆有。」</note>
            </p>
            <p>大農上鹽鐵丞孔僅、咸陽言： <note>[一]師古曰：「奏上其言也。」</note>
                  「山海，天地之臧，宜屬少府，陛下弗私，以屬大農佐賦。願募民自給費，因官器作鹽，官與牢盆。
                        <note>[二]蘇林曰：「牢，價直也。今世人言顧手牢。」如淳曰：「牢，廩食也。古者名廩為牢。盆，鹽盆也。」師古曰：「牢，蘇說是也。，古煮字也。」</note>
                  浮食奇民欲擅斡山海之貨，以致富羨， <note>[三]師古曰：「斡謂主領也，讀與管同。羨，饒也，音弋戰反。」</note><pb n="1166"
                  />役利細民。其沮事之議，不可勝聽。敢私鑄鐵器鹽者，釱左趾， <note>[四]師古曰：「釱，足鉗也，音徒計反。」</note>
                  沒入其器物。郡不出鐵者，置小鐵官， <note>[五]鄧展曰：「鑄故鐵。」</note> 使屬在所縣。」使僅、咸陽乘傳舉行天下鹽鐵，
                        <note>[六]師古曰：「舉，皆也，普天之下皆行之也。〔行〕音下更反。」 〔行〕音下更反。 朱一新說「音」上脫「行」字。按各本都脫。 </note>
                  作官府， <note>[七]師古曰：「主鑄及出納之處也。」</note> 除故鹽鐵家富者為吏。吏益多賈人矣。</p>

            <p>商賈以幣之變，多積貨逐利。於是公卿言：「郡國頗被災害，貧民無產業者，募徙廣饒之地。陛下損膳省用，出禁錢以振元元，寬貸，而民不齊出南畝，
                        <note>[一]師古曰：「言農人尚少，不皆務耕種也。」</note> 商賈滋衆。貧者畜積無有，皆仰縣官。
                        <note>[二]師古曰：「畜讀曰蓄。仰音牛向反。」</note> 異時算軺車賈人之緍錢皆有差，
                        <note>[三]師古曰：「異時，言往時也。軺，小車也。緍謂錢貫也。軺音弋昭反。緍音武巾反。」</note>
                  請算如故。諸賈人末作貰貸賣買，居邑貯積諸物， <note>[四]師古曰：「貰，賒也。貸，假與也。貰音式制反。貸音土戴反。」</note>
                  及商以取利者，雖無市籍，各以其物自占， <note>[五]師古曰：「占，隱度也，各隱度其財物多少，而為名簿送之於官也。占音之贍反。」</note>
                  率緍錢二千而算一。 <note>[六]師古曰：「率計有二千錢者則出一算。」</note> 諸作有租及鑄，
                        <note>[七]如淳曰：「以手力所作而賣之者。」</note> 率緍錢四千算一。非吏比者、三老、北邊騎士，軺車一算；
                        <note>[八]師古曰：「比，例也。身非為吏之例，非為三老，非為北邊騎士，而有軺車，皆令出一算。比音必寐反。」</note>商賈人軺車二<pb
                        n="1167"/>算； <note>[九]如淳曰：「商賈人有軺車，又使多出一算，重其賦。」</note>
                  船五丈以上一算。匿不自占，占不悉，戍邊一歲，沒入緍錢。 <note>[一０]師古曰：「悉，盡也。」</note> 有能告者，以其半畀之。
                        <note>[一一]師古曰：「畀，與也，音必寐反。」</note> 賈人有市籍，及家屬，皆無得名田，
                        <note>[一二]師古曰：「一人有市籍，則身及家內皆不得有田也。」</note> 以便農。敢犯令，沒入田貨。」</p>
            <p>是時，豪富皆爭匿財，唯卜式數求入財以助縣官。天子乃超拜式為中郎，賜爵左庶長，田十頃，布告天下，以風百姓。
                        <note>[一]師古曰：「風讀曰諷。」</note>初，式不願為官，上強拜之，稍遷至齊相。語自在其傳。孔<pb n="1168"
                  />僅使天下鑄作器，三年中至大司農，列於九卿。而桑弘羊為大司農中丞，管諸會計事，稍稍置均輸以通貨物。始令吏得入穀補官，郎至六百石。
                        <note>[二]師古曰：「吏更遷補高官，郎又就增其秩，得至六百石也。」</note>
            </p>
            <p>自造白金五銖錢後五歲，而赦吏民之坐盜鑄金錢死者數十萬人。其不發覺相殺者，不可勝計。赦自出者百餘萬人。然不能半自出，天下大氐無慮皆鑄金錢矣。
                        <note>[一]師古曰：「氐讀曰抵。抵，歸也。大歸猶言大凡也。無慮亦謂大率無小計慮耳。」</note>
                  犯法者衆，吏不能盡誅，於是遣博士褚大、徐偃等分行郡國， <note>[二]師古曰：「行音下更反。」</note> 舉并兼之徒守相為利者。
                        <note>[三]師古曰：「守，郡守也。相，諸侯相。」</note> 而御史大夫張湯方貴用事，減宣、杜周等為中丞，
                        <note>[四]師古曰：「減，姓也，音減省之減。」</note> 義縱、尹齊、王溫舒等用急刻為九卿，直指夏蘭之屬始出。
                        <note>[五]蘇林曰：「夏蘭，人姓名。」</note>
                  而大農顏異誅矣。初，異為濟南亭長，以廉直稍遷至九卿。上與湯既造白鹿皮幣，問異。異曰：「今王侯朝賀以倉璧，直數千，而其皮薦反四十萬，本末不相稱。」天子不說。
                        <note>[六]師古曰：「說讀曰悅。」</note> 湯又與異有隙，及人有告異以它議，事下湯治。異與客語，客語初令下有不便者，
                        <note>[七]李奇曰：「異與客語，道詔令初下有不便處。」</note> 異不應，微反脣。 <note>[八]師古曰：「蓋非之。」</note>
                  湯奏當異九卿見令不便，不入言而腹非， <note>[九]師古曰：「當謂處斷其罪。」</note> 論死。自是後有腹非之法比，
                        <note>[一０]師古曰：「比，則例也，讀如字，又音必寐反。」</note>而公卿大夫多諂諛取容。</p>
            <pb n="1169"/>
            <p>天（下）〔子〕既下緍錢令而尊卜式， <note>天（下）〔子〕既下緍錢令而尊卜式，
                        錢大昭說「天下」之「下」字疑是「子」字。王先謙說錢說是。按景祐、殿本都作「子」。</note> 百姓終莫分財佐縣官，於是告緍錢縱矣。
                        <note>[一]師古曰：「縱，放也，放令相告言也。」</note>
            </p>
            <p>郡國鑄錢，民多姦鑄， <note>[一]師古曰：「謂巧鑄之，雜鉛錫。」</note> 錢多輕，而公卿請令京師鑄官赤仄，
                        <note>[二]應劭曰：「所謂子紺錢也。」如淳曰：「以赤銅為其郭也。（令）〔今〕錢郭見有赤者， （令）〔今〕錢郭見有赤者，
                        殿本考證說「令」當作「今」。按平準書集解作「今」。 不知作法云何也。」</note> 一當五，賦官用非赤仄不得行。
                        <note>[三]師古曰：「充賦及給官用，皆令以赤仄。」</note>
                  白金稍賤，民弗寶用，縣官以令禁之，無益，歲餘終廢不行。是歲，湯死而民不思。其後二歲，赤仄錢賤，民巧法用之，不便，又廢。於是悉禁郡國毋鑄錢，專令上林三官鑄。錢既多，而令天下非三官錢不得行，諸郡國前所鑄錢皆廢銷之，輸入其銅三官。而民之鑄錢益少，計其費不能相當，
                        <note>[四]師古曰：「言無利。」</note> 唯真工大姦乃盜為之。 <note>[五]師古曰：「其術巧妙，故得利。」</note>
            </p>
            <pb n="1170"/>
            <p>楊可告緍徧天下， <note>[一]如淳曰：「告緍令楊可所告言也。」師古曰：「此說非也。楊可據令而發動之，故天下皆被告。」</note>
                  中家以上大氐皆遇告。杜周治之，獄少反者。 <note>[二]如淳曰：「治匿緍之罪，其獄少有反者。」蘇林曰：「反音幡。」師古曰：「幡謂從輕而出。」</note>
                  乃分遣御史廷尉正監分曹往， <note>[三]服虔曰：「分曹職案行也。」師古曰：「服說非也。曹，輩也，分輩而出為使也。」</note>（往）卽治郡國緍錢，
                        <note>乃分遣御史廷尉正監分曹往，[三]（往）卽治郡國緍錢，
                        注[三]原在「分曹」下。王先謙說平準書不重「往」字，「往」字當屬上句，其重文蓋衍。</note>
                  <note>[四]師古曰：「就其所在而治也。」</note>
                  得民財物以億計，奴婢以千萬數，田大縣數百頃，小縣百餘頃，宅亦如之。於是商賈中家以上大氐破，民媮甘食好衣，不事畜臧之業，
                        <note>[五]師古曰：「媮，苟且也。」</note> 而縣官以鹽鐵緍錢之故，用少饒矣。益廣（開）〔關〕，置左右輔。
                        <note>益廣（開）〔關〕，置左右輔。 何焯說當從平準書作「益廣關」，「開」字誤。</note>
            </p>
            <p>初，大農（幹）〔斡〕鹽鐵官布多， <note>大農（幹）〔斡〕鹽鐵官布多， 王先謙說「幹」字誤，當作「斡」，平準書作「筦」，同。</note>
                  置水衡，欲以主鹽鐵；及楊可告緍，上林財物衆，乃令水衡主上林。上林既充滿，益廣。是時粵欲與漢用船戰逐， <note>[一]孟康曰：「水戰相逐也。」</note>
                  乃大修昆明池，列館環之。 <note>[二]師古曰：「環，繞也。」</note> 治樓船，高十餘丈，旗織加其上， <note>[三]師古曰：「織讀曰（熾）〔幟〕，
                        織讀曰（熾）〔幟〕， 殿本作「幟」。 王先謙說作「幟」是。音昌志反。」</note>甚壯。於是天子感之，乃作柏梁臺，高數十丈。宮室之<pb
                        n="1171"/>修，繇此日麗。</p>
            <p>乃分緍錢諸官，而水衡、少府、太僕、大農各置農官，往往卽郡縣比沒入田田之。 <note>[一]師古曰：「卽，就也。比謂比者所沒入也。」</note>
                  其沒入奴婢，分諸苑養狗馬禽獸，及與諸官。官益雜置多，
                        <note>[二]如淳曰：「水衡、少府、太僕、司農皆有農官，是為多也。」師古曰：「此說非也。謂雜置官員分掌衆事耳，非農官也。」</note>
                  徒奴婢衆，而下河漕度四百萬石，及官自糴乃足。 <note>[三]師古曰：「度，計也，音大各反。」</note>
            </p>
            <p>所忠言：「世家子弟富人或鬬雞走狗馬，弋獵博戲，亂齊民。」
                        <note>[一]如淳曰：「世家，謂世世有祿秩家也。齊，等也。無有貴賤，謂之齊民，若今言平民矣。」晉灼曰：「中國被教齊整之民也。」師古曰：「所，姓也，忠，名也，武帝之近臣。郊祀志云『公孫卿因所忠言寶鼎』，石慶傳云『欲請詔近臣所忠』，廣川王傳云『言漢公卿及幸臣所忠』，司馬相如傳云『所忠往取書』。考其蹤迹，此並一人也。而說者或以為
                        所忠信之人，此釋大謬。齊等之義，如說是也。」</note> 乃徵諸犯令，相引數千人，名曰「株送徒」。入財者得補郎，郎選衰矣。
                        <note>[二]應劭曰：「株，根本也。送，致也。」如淳曰：「株，蔕也。諸坐博戲事決為徒者，能入錢，得補郎。」李奇曰：「先至者為魁株也。」師古曰：「言被牽引者為其根株所送當充徒役，而能入財者，卽當補郎。」</note>
            </p>
            <pb n="1172"/>
            <p>是時山東被河災，及歲不登數年，人或相食，方二三千里。天子憐之，令飢民得流就食江淮間，欲留，留處。
                        <note>[一]師古曰：「流謂恣其行移，若水之流。至所在，有欲（往）〔住〕者，亦留而處（之）〔也〕。」
                        至所在，有欲（往）〔住〕者，亦留而處（之）〔也〕。 王先謙說「往」疑作「住」。宋祁說「處之」當改「處也」。按景祐本「往」正作「住」，「之」正作「也」。
                  </note> 使者冠蓋相屬於道護之， <note>[二]師古曰：「屬，聯續也，音之欲反。」</note> 下巴蜀粟以振焉。</p>
            <p>明年，天子始出巡郡國。東度河，河東守不意行至，不辯，自殺。行西踰隴，卒， <note>[一]孟康曰：「踰，度也。卒，倉卒也。」</note>
                  從官不得食，隴西守自殺。於是上北出蕭關，從數萬騎行獵新秦中，以勒邊兵而歸。新秦中或千里無亭徼，
                        <note>[二]晉灼曰：「徼，塞也。」臣瓚曰：「既無亭候，又不徼循，無禦邊之備，故誅北地太守。」師古曰：「晉說是也。」</note>
                  於是誅北地太守以下，而令民得畜邊縣， <note>[三]孟康曰：「令得畜牧於邊縣。」</note> 官假馬母，三歲而歸，及息什一，以除告緍，用充入新秦中。
                        <note>[四]李奇曰：「邊有官馬，今令民能畜官母馬者，滿三歲歸之，十母馬還官一駒，此為息什一也。」師古曰：「官得母馬之息，以給用度，得充實秦中人，故除告緍之令也。」</note>
            </p>
            <pb n="1173"/>
            <p>既得寶鼎，立后土、泰一祠，公卿白議封禪事，而郡國皆豫治道，修繕故宮，及當馳道縣，縣治宮儲，設共具， <note>[一]師古曰：「共音居用反。」</note>
                  而望幸。</p>
            <p>明年，南粵反，西羌侵邊。天子為山東不澹，赦天下囚，因南方樓船士二十餘萬人擊粵，發三河以西騎擊羌，又數萬人度河築令居。 <note>[一]師古曰：「令音零。」</note>
                  初置張掖、酒泉郡，而上郡、朔方、西河、河西開田官，斥塞卒六十萬人戍田之。
                        <note>[二]師古曰：「開田，始開屯田也。斥塞，廣塞令卻。初置二郡，故塞更廣也。以開田之官廣塞之卒戍而田也。」</note>
                  中國繕道餽糧，遠者三千，近者千餘里，皆仰給大農。 <note>[三]師古曰：「仰音牛向反。此下並同。」</note>
                  邊兵不足，乃發武庫工官兵器以澹之。車騎馬乏，縣官錢少，買馬難得，乃著令，令封君以下至三百石吏以上差出（牡）〔牝〕馬 <note>差出（牡）〔牝〕馬
                        錢大昭說「牡」當作「牝」，昭帝始元元年罷天下亭母馬是也。按平準書亦作「牝」。</note> 天下亭，亭有畜字馬，歲課息。</p>
            <p>齊相卜式上書，願父子死南粵。天子下詔襃揚，賜爵關內侯，黃金四十斤，田十頃。布告天下，天下莫應。列侯以百數，皆莫求從軍。至飲酎，少府省金，
                        <note>[一]李奇曰：「省，視也。至嘗酎飲宗廟時，少府視其金多少。」</note>
                  而列侯坐酎金失侯者百餘人。乃拜卜式為御史大夫。式既在位，見郡國多不便縣官作鹽鐵，器苦惡，
                        <note>[二]如淳曰：「苦或作盬。盬，不攻嚴也。」臣瓚曰：「謂作鐵器，民患苦其不好也。」師古曰：「二說非也。鹽既味苦，器又脆惡，故總云苦惡也。」</note>
                  賈貴， <note>[三]師古曰：「鹽鐵並貴也。賈讀曰價。」</note> 或彊令民買之。而船有算，商者少，物貴，乃因孔僅言船算事。上不說。
                        <note>[四]師古曰：「說音悅。」</note>
            </p>
            <pb n="1174"/>
            <p>漢連出兵三歲，誅羌，滅兩粵，番禺以西至蜀南者置初郡十七，
                        <note>[一]晉灼曰：「元鼎六年定越地以為南海、蒼梧、鬱林、合浦、交趾、九真、日南、珠厓、儋耳郡，定西南夷以為武都、牂柯、越嶲、沈黎、汶山郡，及地理志、西南夷傳所置犍為、零陵、益州郡，凡十七。」</note>
                  且以其故俗治，無賦稅。南陽、漢中以往，各以地比給初郡吏卒奉食幣物，傳車馬被具。
                        <note>[二]師古曰：「地比，謂依其次第，自近及遠也。比音頻寐反。傳音張戀反。被音皮義反。」</note>
                  而初郡又時時小反，殺吏，漢發南方吏卒往誅之，間歲萬餘人， <note>[三]師古曰：「間歲，隔一歲。」</note>
                  費皆仰大農。大農以均輸調鹽鐵助賦，故能澹之。然兵所過縣，縣以為訾給毋乏而已，不敢言輕賦法矣。</p>
            <p>其明年，元封元年，卜式貶為太子太傅。而桑弘羊為治粟都尉，領大農，盡代僅斡天下鹽鐵。 <note>[一]師古曰：「代孔僅。」</note>
                  弘羊以諸官各自市相爭，物以故騰躍，而天下賦輸或不償其僦費， <note>[二]師古曰：「僦，顧也，言所輸賦物不足償其餘顧庸之費也。僦音子就反。」</note>
                        乃請置大農部丞數十人，分部主郡國，各往往置均輸鹽鐵官，令遠方各以其物如異時商賈所轉（貶）〔販〕<pb n="1175"/>者為賦，
                        <note>令遠方各以其物如異時商賈所轉（貶）〔販〕者為賦， 景祐、殿、局本都作「販」。</note>
                  而相灌輸。置平準於京師，都受天下委輸。召工官治車諸器，皆仰給大農。大農諸官盡籠天下之貨物，貴則賣之，賤則買之。如此，富商大賈亡所牟大利，
                        <note>[三]如淳曰：「牟，取也。」</note>
                  則反本，而萬物不得騰躍。故抑天下之物，名曰「平準」。天子以為然而許之。於是天子北至朔方，東封泰山，巡海上，旁北邊以歸。
                        <note>[四]師古曰：「旁音步浪反。」</note> 所過賞賜，用帛百餘萬匹，錢金以鉅萬計，皆取足大農。</p>
            <p>弘羊又請令民得入粟補吏，及罪以贖。令民入粟甘泉各有差，以復終身， <note>[一]師古曰：「復音方目反。」</note>
                  不復告緍。它郡各輸急處，而諸農各致粟，山東漕益歲六百萬石。一歲之中，太倉、甘泉倉滿。邊餘穀，諸均輸帛五百萬匹。民不益賦而天下用饒。於是弘羊賜爵左庶長，
                        <note>[二]師古曰：「第十等爵。」</note> 黃金者再百焉。 <note>[三]師古曰：「凡再賜百金。」</note>
            </p>
            <p>是歲小旱，上令百官求雨。卜式言曰：「縣官當食租衣稅而已， <note>[一]師古曰：「衣音於既反。」</note>今弘羊令吏坐市列，<pb n="1176"/>販物求利。
                        <note>[二]師古曰：「市列，謂列肆。」</note> 亨弘羊，天乃雨。」 <note>[三]師古曰：「亨，鬻也，音普庚反。」</note>
                  久之，武帝疾病，拜弘羊為御史大夫。</p>
            <p>昭帝即位六年，詔郡國舉賢良文學之士，問以民所疾苦，教化之要。皆對願罷鹽鐵酒（木霍）〔榷〕均輸官， <note>皆對願罷鹽鐵酒（木霍）〔榷〕均輸官，
                        景祐、殿本都作「榷」。</note> 毋與天下爭利，視以儉節， <note>[一]師古曰：「視讀曰示。」</note> 然後教化可興。弘羊難，
                        <note>[二]師古曰：「詰難議者之言也。」</note>
                  以為此國家大業，所以制四夷，安邊足用之本，不可廢也。乃與丞相千秋共奏罷酒酤。弘羊自以為國興大利，伐其功，欲為子弟得官，怨望大將軍霍光，遂與上官桀等謀反，誅滅。</p>
            <p>宣、元、成、哀、平五世，亡所變改。元帝時嘗罷鹽鐵官，三年而復之。貢禹言：「鑄錢采銅，一歲十萬人不耕，民坐盜鑄陷刑者多。富人臧錢滿室，猶無厭足。民心動搖，棄本逐末，耕者不能半，姦邪不可禁，原起於錢。疾其末者絕其本，宜罷采珠玉金銀鑄錢之官，毋復以為幣，除其販賣租銖之律，
                        <note>[一]師古曰：「租銖，謂計其所賣物價，平其錙銖而收租也。」</note>
                  租稅祿賜皆以布帛及穀，使百姓壹意農桑。」議者以為交易待錢，布帛不可尺寸分裂。禹議亦寢。</p>
            <pb n="1177"/>
            <p>自孝武元狩五年三官初鑄五銖錢，至平帝元始中，成錢二百八十億萬餘云。</p>
            <p>王莽居攝，變漢制，以周錢有子母相權，於是更造大錢，徑寸二分，重十二銖，文曰「大錢五十」。又造契刀、錯刀。契刀，其環如大錢，身形如刀，長二寸，文曰「契刀五百」。錯刀，以黃金錯其文，曰「一刀直五千」。
                        <note>[一]張晏曰：「案今所見契刀、錯刀，形質如大錢，而肉好輪厚異於此。大錢形如大刀環矣，契刀身形圓，不長二寸也。其文左曰『契』，右曰『刀』，無『五百』字也。錯刀則刻之作字也，以黃金填其文，上曰『一』，下曰『刀』。二刀泉甚不與志相應也，似扎單差錯，文字磨滅故耳。」師古曰：「張說非也。王莽錢刀今並尚在，形質及文與志相合，無差錯也。」</note>
                  與五銖錢凡四品，並行。</p>
            <p>莽即真，以為書「劉」字有金刀，乃罷錯刀、契刀及五銖錢，而更作金、銀、龜、貝、錢、布之品，名曰「寶貨」。</p>
            <p>小錢徑六分，重一銖，文曰「小錢直一」。次七分，三銖，曰「幺錢一十」。 <note>[一]師古曰：「幺，小也，音一堯反。」</note>
                  次八分，五銖，曰「幼錢二十」。次九分，七銖，曰「中錢三十」。次一寸，九銖，曰「壯錢四十」。因前「大錢五十」，是為錢貨六品，直各如其文。</p>
            <pb n="1178"/>
            <p>黃金重一斤，直錢萬。朱提銀重八兩為一流，直一千五百八十。 <note>[一]師古曰：「朱提，縣名，屬犍為，出善銀。朱音殊。提音上支反。」</note>
                  它銀一流直千。是為銀貨二品。</p>
            <p>元龜岠冉長尺二寸， <note>[一]孟康曰：「冉，龜甲緣也。岠，至也。度背兩邊緣尺二寸也。」臣瓚曰：「元，大也。」</note> 直二千一百六十，為大貝十朋。
                        <note>[二]蘇林曰：「兩貝為朋。朋直二百一十六，元龜十朋，故二千一百六十也。」</note>
                  公龜九寸，直五百，為壯貝十朋。侯龜七寸以上，直三百，為幺貝十朋。子龜五寸以上，直百，為小貝十朋。是為龜寶四品。</p>
            <p>大貝四寸八分以上，二枚為一朋，直二百一十六。壯貝三寸六分以上，二枚為一朋，直五十。幺貝二寸四分以上，二枚為一朋，直三十。小貝寸二分以上，二枚為一朋，直十。不盈寸二分，漏度不得為朋，率枚直錢三。是為貝貨五品。</p>
            <p>大布、次布、弟布、壯布、中布、差布、厚布、幼布、幺布、小布。小布長寸五分，重十五銖，文曰「小布一百」。自小布以上，各相長一分，相重一銖，文各為其布名，直各加一百。上至大布，長二寸四分，重一兩，而直千錢矣。是為布貨十品。
                        <note>[一]師古曰：「布亦錢耳。謂之布者，言其分布流行也。」</note>
            </p>
            <pb n="1179"/>
            <p>凡寶貨五物，六名，二十八品。</p>
            <p>鑄作錢布皆用銅，殽以連錫，
                        <note>[一]孟康曰：「連，錫之別名也。」李奇曰：「鉛錫璞名曰連。」應劭曰：「連似銅。」師古曰：「孟、李二說皆非也。許慎云『鏈，銅屬也』，然則以連及錫雜銅而為錢也。此下又云能采金銀銅連錫，益知連非錫矣。」</note>
                  文質周郭放漢五銖錢云。 <note>[二]師古曰：「放，依也，音甫往反。」</note>
                  其金銀與它物雜，色不純好，龜不盈五寸，貝不盈六分，皆不得為寶貨。元龜為蔡，非四民所得居，
                        <note>[三]如淳曰：「臧文仲居蔡，謂此也，說謂蔡國出大龜也。」臣瓚曰：「蔡是大龜之名也。書曰『九江納錫大龜』，大龜又不出蔡國也。若龜出楚，不可名龜為楚也。」師古曰：「瓚說非也。本以蔡出善龜，故因名大龜為蔡耳。」</note>
                  有者，入大卜受直。</p>
            <p>百姓憒亂，其貨不行。民私以五銖錢市買。莽患之，下詔：「敢非井田挾五銖錢者為惑衆，投諸四裔以御魑魅。」於是農商失業，食貨俱廢，民涕泣於市道。坐賣買田宅奴婢鑄錢抵罪者，自公卿大夫至庶人，不可稱數。莽知民愁，乃但行小錢直一，與大錢五十，二品並行，龜貝布屬且寢。</p>
            <p>莽性躁擾，不能無為，每有所興造，必欲依古得經文。國師公劉歆言周有泉府之官，收不讐，與欲得，
                        <note>[一]師古曰：「讐讀曰售。言賣不售者，官收取之；無而欲得者，官出與之。」</note> 卽易所謂「理財正辭，禁民為非」者也。
                        <note>[二]師古曰：「易下繫辭曰：『理財正辭，禁人為非曰義。』言財貨辭訟正，乃得人不為非，合事宜。」</note>莽乃下詔曰：「夫周禮有賒<pb
                        n="1180"/>貸，
                        <note>[三]師古曰：「周禮泉府之職曰：『凡賒者，祭祀無過旬日，喪紀無過三月。凡人之貸者，與其有司辨而授之，以國服為之息。』謂人以祭祀、喪紀故從官賒買物，不過旬日及三月而償之。其從官貸物者，以共其所屬吏定價而後與之。各以其國服事之稅而輸息，謂若受園廛之田而貸萬錢者，一朞之月，出息五百。貸音土戴反。」</note>
                  樂語有五均， <note>[四]鄧展曰：「樂語，樂元語，河間獻王所傳，道五均事。」臣瓚曰：「其文云：『天子取諸侯之（士）〔土〕以立五均，
                        天子取諸侯之（士）〔土〕以立五均， 景祐、殿本都作「土」。王先謙說作「土」是。
                        則市無二賈，四民常均，彊者不得困弱，富者不得要貧，則公家有餘，恩及小民矣。』」</note>
                  傳記各有斡焉。今開賒貸，張五均，設諸斡者，所以齊衆庶，抑并兼也。」遂於長安及五都立五均官，更名長安東西市令及洛陽、邯鄲、臨甾、宛、成都市長皆為五均司市（稱）師。
                        <note>皆為五均司市（稱）師。 王念孫說「稱」字涉下文四「稱」字而衍。</note>
                  東市稱京，西市稱畿，洛陽稱中，餘四都各用東西南北為稱，皆置交易丞五人，錢府丞一人。工商能采金銀銅連錫登龜取貝者，
                        <note>[五]如淳曰：「登，進也。龜有靈，故言登。」</note> 皆自占司市錢府，順時氣而取之。
                        <note>[六]師古曰：「各以其所采取之物自隱實於司市錢府也。占音之漸反。其下並同。」</note>
            </p>
            <p>又以周官稅民：凡田不耕為不殖，出三夫之稅；城郭中宅不樹藝者為不毛， <note>[一]師古曰：「樹藝，謂種樹果木及菜蔬。」</note>
                  出三夫之布；民浮游無事，出夫布一匹。其不能出布者，宂作，縣官衣食之。
                        <note>[二]師古曰：「宂，散也，音人勇反。衣音於既反。食謂曰。」</note>諸取衆物鳥獸魚<pb n="1181"
                  />鼈百蟲於山林水澤及畜牧者，嬪婦桑蠶織紝紡績補縫， <note>[三]師古曰：「機縷曰紝，音人禁反。」</note> 工匠醫巫卜祝及它方技商販賈人坐肆列里區謁舍，
                        <note>[四]如淳曰：「居處所在為區。謁舍，今之客舍也。」</note>
                  皆各自占所為於其在所之縣官，除其本，計其利，十一分之，而以其一為貢。敢不自占，自占不以實者，盡沒入所采取，而作縣官一歲。</p>
            <p>諸司市常以四時中月實定所掌， <note>[一]師古曰：「中讀曰仲。」</note> 為物上中下之賈， <note>[二]師古曰：「賈讀曰價。其下並同。」</note>
                  各自用為其市平，毋拘它所。衆民賣買五穀布帛絲緜之物，周於民用而不讐者， <note>[三]師古曰：「讐讀曰售。下亦類此也。」</note>
                  均官有以考檢厥實，用其本賈取之，毋令折錢。 <note>[四]師古曰：「折音上列反。」</note> 萬物卬貴，過平一錢，則以平賈賣與民。
                        <note>[五]師古曰：「卬，物價起，音五剛反，亦讀曰仰。」</note> 其賈氐賤減平者，聽民自相與市，
                        <note>[六]師古曰：「貴（既）〔即〕為卬。 貴（既）〔卽〕為卬。 王先謙說殿本「既」作「卽」，是。 賤則為氐，音丁奚反。」</note>
                  以防貴庾者。 <note>七[]師古曰：「庾，積也。以防民積物待貴也。」</note> 民欲祭祀喪紀而無用者，錢府以所入工商之貢但賒之，
                        <note>[八]師古曰：「但，空也，徒也。言空賒與之，不取息利也。」</note>
                  祭祀無過旬日，喪紀毋過三月。民或乏絕，欲貸以治產業者，均授之，除其費，計所得受息，毋過歲什一。
                        <note>[九]師古曰：「均謂各依先後之次。除其費，謂衣食之費已用者也。」</note>
            </p>
            <pb n="1182"/>
            <p>羲和魯匡言：「名山大澤，鹽鐵錢布帛，五均賒貸，斡在縣官， <note>[一]師古曰：「斡謂主領也。」</note>
                  唯酒酤獨未斡。酒者，天之美祿，帝王所以頤養天下，享祀祈福，扶衰養疾。百禮之會，非酒不行。故詩曰『無酒酤我』，
                        <note>[二]師古曰：「小雅伐木之詩也。酤，買也。言王於族人恩厚，要在燕飫，無酒則買而飲之。」</note> 而論語曰『酤酒不食』，
                        <note>[三]師古曰：「鄉黨所說孔子齊之時也。」</note> 二者非相反也。夫詩據承平之世，酒酤在官，和旨便人，可以相御也。
                        <note>[四]師古曰：「旨，美也。御，進。」</note>
                  論語孔子當周衰亂，酒酤在民，薄惡不誠，是以疑而弗食。今絕天下之酒，則無以行禮相養；放而亡限，則費財傷民。請法古，令官作酒，以二千五百石為一均，率開一盧以賣，
                        <note>[五]如淳曰：「酒家開肆待客，設酒罏，故以罏名肆。」臣瓚曰：「盧，酒瓮也。言開一瓮酒也。趙廣漢入丞相府破盧瓮。」師古曰：「二說皆非也。盧者，賣酒之區也，以其一邊高，形如鍛家盧，故取名耳，非卽謂火盧及酒瓮也。此言讐五十釀為準，豈一瓮乎？廣漢所破盧及罌盧，亦謂所居罌瓮之處耳。」</note>
                  讐五十釀為準。一釀用麤米二斛，麴一斛，得成酒六斛六斗。各以其市月朔米麴三斛，并計其賈而參分之， <note>[六]師古曰：「參，三也。」</note>
                  以其一為酒一斛之平。除米麴本賈，計其利而什分之，以其七入官，其三及醩酨灰炭 <note>[七]師古曰：「酨，酢漿也，音才代反。」</note>
                  給工器薪樵之費。」</p>
            <pb n="1183"/>
            <p>羲和置命士督五均六斡，郡有數人，皆用富賈。洛陽薛子仲、張長叔、臨菑姓偉等， <note>[一]如淳曰：「姓姓名偉也。」</note> 乘傳求利，交錯天下。
                        <note>[二]師古曰：「傳音張戀反。」</note> 因與郡縣通姦，多張空簿， <note>[三]師古曰：「簿，計簿也，音步戶反。」</note>
                  府臧不實，百姓俞病。莽知民苦之，復下詔曰：「夫鹽，食肴之將； <note>[四]師古曰：「將，大也，一說為食肴之將帥。」</note>
                  酒，百藥之長，嘉會之好；鐵，（曰）〔田〕農之本； <note>鐵，（曰）〔田〕農之本； 錢大昭說「曰」疑當作「田」。按殿、局本都作「田」。</note>
                  名山大澤，饒衍之臧；五均賒貸，百姓所取平，卬以給澹； <note>[五]師古曰：「卬音牛向反。其下並同。」</note>
                  鐵布銅冶，通行有無，備民用也。此六者，非編戶齊民所能家作， <note>[六]師古曰：「家謂家家自作也。」</note>
                  必卬於市，雖貴數倍，不得不買。豪民富賈，卽要貧弱，先聖知其然也，故斡之。每一斡為設科條防禁，犯者辠至死。」姦吏猾民並侵，衆庶各不安生。</p>
            <pb n="1184"/>
            <p>後五歲，天鳳元年，復申下金銀龜貝之貨，頗增減其賈直。而罷大小錢，改作貨布，長二寸五分，廣一寸，首長八分有奇，
                        <note>[一]師古曰：「奇音居宜反，謂有餘也。」</note> 廣八分，其圜好徑二分半， <note>[二]師古曰：「好，孔也。」</note>
                  足枝長八分，間廣二分，其文右曰「貨」，左曰「布」，重二十五銖，直貨泉二十五。貨泉徑一寸，重五銖，文右曰「貨」，左曰「泉」，枚直一，與貨布二品並行。又以大錢行久，罷之，恐民挾不止，乃令民且獨行大錢，與新貨泉俱枚直一，並行盡六年，毋得復挾大錢矣。每壹易錢，民用破業，而大陷刑。莽以私鑄錢死，及非沮寶貨投四裔，犯法者多，不可勝行，乃更輕其法：私鑄作泉布者，與妻子沒入為官奴婢；吏及比伍，知而不舉告，與同罪；
                        <note>[三]師古曰：「比音頻寐反。」</note> 非沮寶貨，民罰作一歲，吏免官。犯者俞衆，及五人相坐皆沒入，郡國檻車鐵鎖，傳送長安鍾官，
                        <note>[四]師古曰：「鍾官，主鑄錢者。」</note> 愁苦死者什六七。</p>
            <p>作貨布六年後，匈奴侵寇甚，莽大募天下囚徒人奴，名曰豬突豨勇，
                        <note>[一]服虔曰：「豬性觸突人，故取以喻。」師古曰：「東方名豕曰豨。一曰，豨，豕走也，音許豈反。」</note>壹切稅吏民，訾<pb
                        n="1185"/>三十而取一。又令公卿以下至郡縣黃綬吏，皆保養軍馬， <note>[二]師古曰：「保者，不許其死傷。」</note> 吏盡復以與民。
                        <note>[三]師古曰：「轉令百姓養之。」</note> 民搖手觸禁，不得耕桑，繇役煩劇， <note>[四]師古曰：「繇讀曰傜也。」</note>
                  而枯旱蝗蟲相因。又用制作未定，上自公侯，下至小吏，皆不得奉祿，而私賦斂，貨賂上流，獄訟不決。吏用苛暴立威，旁緣莽禁，侵刻小民。
                        <note>[五]師古曰：「旁，依也，音步浪反。」</note> 富者不得自保，貧者無以自存，起為盜賊，依阻山澤，吏不能禽而覆蔽之，浸淫日廣，
                        <note>[六]師古曰：「浸淫，猶漸染也。它皆類此。」</note>
                  於是青、徐、荊楚之地往往萬數。戰鬬死亡，緣邊四夷所係虜，陷罪，飢疫，人相食，及莽未誅，而天下戶口減半矣。</p>
            <p>自發豬突豨勇後四年，而漢兵誅莽。後二年，世祖受命，盪滌煩苛，復五銖錢，與天下更始。</p>
      </div>
      <div>
            <p>贊曰：易稱「裒多益寡，稱物平施」， <note>[一]師古曰：「謙卦象辭。裒，取也。言取於多者以益少者，故萬物皆稱而施與平也。裒音薄侯反。」</note>
                  書云「楙遷有無」， <note>[二]應劭曰：「楙，勉也。遷，徙也。言天下食貨有無相通足也。」師古曰：「虞書益稷之辭。言勸勉天下遷徙有無，使相通也。」</note>
                  周有泉府之官， <note>[三]師古曰：「司徒之屬官也，掌市之征布，斂市貨之不讐，貨之滯於人用者，以其價買之。」</note>而孟子<pb n="1186"
                  />亦非「狗彘食人之食不知斂，
                        <note>[四]應劭曰：「養狗彘者使食人之食，而不知以法度斂之也。」師古曰：「孟子，孟軻之書。言歲豐孰，菽粟饒多，狗彘食人之食，此時可斂之也。」</note>
                  野有餓<!-- missing character -->而弗知發」。
                        <note>[五]鄭氏曰：「<!-- missing character -->音『蔈有梅』之蔈。<!-- missing character -->，零落也。人有餓死零落者，不知發倉廩貸之也。」師古曰：「<!-- missing character -->音頻小反。諸書或作殍字，音義亦同。」</note>
                  故管氏之輕重， <note>[六]服虔曰：「作輕重貨，在管子書。」</note> 李悝之平糴，弘羊均輸，壽昌常平，亦有從徠。
                        <note>[七]師古曰：「言所從徠久矣。」</note> 顧古為之有數，吏良而令行， <note>[八]師古曰：「顧，思念。」</note>
                  故民賴其利，萬國作乂。 <note>[九]師古曰：「乂，治也。」</note>
                  及孝武時，國用饒給，而民不益賦，其次也。至于王莽，制度失中，姦軌弄權，官民俱竭，亡次矣。</p>
      </div>
      <pb n="1187"/>
      <!-- notes -->
      <pb n="1188"/>
      <!-- notes -->
</xml>
